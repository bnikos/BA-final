site,url,section,title,date,author,full_text
kathimerini.gr,https://www.kathimerini.gr/politics/562438783/ekloges-2023-i-niki-oi-mones-kai-oi-antiemvoliastes/,Κόμματα,"Εκλογές 2023: Η Νίκη, οι μονές και οι αντιεμβολιαστές",2023-05-25T11:32:31+03:00,"
Γιάννης Σουλιώτης","Οι ενδείξεις που συνδέουν το κόμμα-έκπληξη των εκλογών με παραεκκλησιαστικές οργανώσεις και αμφιλεγόμενα κινήματα Ενα αόρατο νήμα φέρεται να συνδέει το κίνημα Νίκη και τους υποψηφίους βουλευτές του με παραεκκλησιαστικές οργανώσεις, μοναστήρια, τα κινήματα κατά των εμβολίων και των αμβλώσεων, καθώς και επιχειρηματικά συμφέροντα. Τα παραπάνω προκύπτουν από πληροφορίες, κυρίως όμως από στοιχεία που σε ανύποπτο χρόνο έχουν δημοσιεύσει τα ίδια τα στελέχη του κινήματος. Υποψήφιος βουλευτής σε περιφέρεια της Πελοποννήσου ήταν τον Ιανουάριο του 2019 κεντρικός ομιλητής σε ημερίδα με τίτλο «Αφήστε με να ζήσω». Πρόκειται για μια αμφιλεγόμενη καμπάνια κατά των αμβλώσεων, η οποία είχε προκαλέσει κύμα αντιδράσεων και είχε υποχρεώσει τον τότε υπουργό Μεταφορών Κώστα Καραμανλή να παρέμβει προκειμένου να κατέβουν οι αφίσες της από τους σταθμούς του μετρό. Η αφίσα της καμπάνιας είχε την ίδια περίοδο γίνει πρωτοσέλιδο σε αθλητική εφημερίδα. Πρόκειται για την ίδια εφημερίδα που την Κυριακή των εκλογών φιλοξένησε ως κεντρικό θέμα στην ιστοσελίδα της καταγγελία του κινήματος Νίκη περί μη ύπαρξης ψηφοδελτίων του κόμματος σε πολλά εκλογικά τμήματα της Αττικής. Μεταξύ των υποψηφίων βουλευτών υπάρχουν τουλάχιστον τρεις που την περίοδο της έξαρσης του κορωνοϊού πρωτοστάτησαν στις κινητοποιήσεις κατά του υποχρεωτικού εμβολιασμού. Τον Σεπτέμβριο του 2021 υποψήφια βουλευτής σε νομό της Βόρειας Ελλάδας περιέγραψε σε γλαφυρό κείμενο την εμπειρία της ασθένειας, καταλήγοντας «το νίκησα ανεμβολίαστη, με δύο υποκείμενα νοσήματα και δύο αυτοάνοσα. Το τέρας του COVID νικιέται, το χειρότερο είναι το τέρας του φόβου, του ψεύδους, του παραλογισμού». Ακόμη δύο υποψήφιοι βουλευτές της Νίκης εμφανίζονται να πρωτοστάτησαν στις κινητοποιήσεις των υγειονομικών σε αναστολή. Σε βίντεο στο YouTube ο ένας απ’ αυτούς, που τυγχάνει και συνδικαλιστικός εκπρόσωπος εργαζομένων σε δημόσιο νοσοκομείο της Αττικής, εμφανίζεται να δηλώνει τα εξής: «Με αυτό το σκεύασμα θέλουν να δημιουργήσουν υποταγή. Εχουν δηλητηριάσει τη νεολαία». Στις λίστες των υποψηφίων στις πρόσφατες εκλογές συγκαταλέγονται επίσης πρόσωπα που έχουν πρωτοστατήσει σε κινητοποιήσεις κατά των νέων ταυτοτήτων και της κάρτας του πολίτη. Χαρακτηριστικό είναι το παράδειγμα υποψηφίου στον Βόρειο Τομέα, που εμφανίζεται ως ένας από τους πρώτους που προσυπέγραψε ψήφισμα υπό τον τίτλο «Σύναξη Ορθόδοξων Κληρικών και Λαϊκών ενώπιον μιας ασύμμετρης απειλής κατά της θεοσδότου ελευθερίας μας». Συγκέντρωσε πάνω από 5.000 υπογραφές με αίτημα τη μη παραλαβή ηλεκτρονικής ταυτότητας και προσωπικού αριθμού. Απόψεις κατά της κάρτας του πολίτη διατυπώνει δημόσια και στέλεχος ινστιτούτου καταναλωτών, που μετέχει στα ψηφοδέλτια της Νίκης. Ο ίδιος εμφανίζεται μάλιστα να υιοθετεί την εκκεντρική φιλοσοφία του μετανθρωπισμού. Τη θεωρία της μεγάλης επανεκκίνησης εμφανίζεται να υιοθετεί μιλώντας σε δημόσια εκδήλωση της Νίκης στις αρχές Φεβρουαρίου υποψήφιος βουλευτής του κόμματος. «Η μεγάλη επανεκκίνηση προχωρά, αλλά κανείς δεν ενημερώνεται, καθώς οι άνθρωποι κανονίζουν ήδη το τριήμερο της αποκριάς», ανέφερε δηκτικά. Οι θεωρίες συνωμοσίας με επίκεντρο την πρωτοβουλία της μεγάλης επανεκκίνησης, μιας διαδικτυακής συνάντησης που διοργανώθηκε εν μέσω COVID από το Παγκόσμιο Οικονομικό Φόρουμ, έχουν υιοθετηθεί από ακροδεξιούς κύκλους, ανάμεσα στους οποίους και η οργάνωση Qanon, μέλη της οποίας είχαν εισβάλει στο Καπιτώλιο των ΗΠΑ μετά την ήττα του Ντόναλντ Τραμπ στις προεδρικές εκλογές. Στα ψηφοδέλτια της Νίκης ξεχωρίζουν ακόμη δύο υποψήφιοι, που φέρονται να συνδέονται στενά με γνωστό επιχειρηματία στον τομέα της Ναυτιλίας, που είχε προ ετών απασχολήσει όχι μόνο τη δημοσιότητα αλλά και τη Δικαιοσύνη. Το όνομα του ενός απ’ αυτούς αναφέρεται σε δημοσίευμα με θέμα τον εμπρησμό το 2015 ενός πολυτελούς τζιπ στα βόρεια προάστια της Αττικής. Το όχημα φέρεται, σύμφωνα με το δημοσίευμα, να ανήκε στον εφοπλιστή και να χρησιμοποιείτο από τον στενό συνεργάτη του και υποψήφιο σήμερα με τη Νίκη. Στα ψηφοδέλτια εξάλλου του κόμματος μετέχει και δεύτερος συνεργάτης του ίδιου επιχειρηματία – εφοπλιστή. Ορισμένες πληροφορίες αναφέρουν ότι εκτελεί καθήκοντα νομικού συμβούλου παρότι, όπως προσθέτουν, δεν είναι κάτοχος πτυχίου Νομικής. Αλλες πηγές ενημέρωσης προσθέτουν ότι διέπεται από φιλορωσικά αισθήματα και διατηρεί στενούς δεσμούς με άτομα στη Ρωσία. Υπάρχουν όμως πληροφορίες και για άλλα μέλη του κόμματος που διατηρούν επαφές με μοναχούς ή ακόμη και τους ηγουμένους ιερών μονών του Αγίου Ορους με παραδοσιακούς στενούς δεσμούς με τη Ρωσία. Οπως είναι οι μονές Αγίου Παντελεήμονος, Φιλοθέου και Βατοπεδίου. Ορισμένες αναφορές θέλουν το κόμμα Νίκη να διασυνδέεται με τη θρησκευτική οργάνωση Ενωμένη Ρωμιοσύνη, που διαθέτει πάνω από 60 παραρτήματα σε όλη την Ελλάδα και περισσότερα από 10 στο εξωτερικό. Την εν λόγω οργάνωση φέρεται να δημιούργησε γέροντας του Αγίου Ορους ο οποίος μάλιστα λέγεται ότι έδωσε τη συγκατάθεσή του για τη δημιουργία της «Νίκης». Ο γέροντας είναι γνωστός ως ο φωτισμένος διάδοχος του Αγίου Παϊσίου, αλλά και ως ο γκουρού των αντιεμβολιαστών του Αθω.  Τελευταία άρθρα:"
kathimerini.gr,https://www.kathimerini.gr/world/562405330/italia-antiemvoliastis-chastoykise-ton-proin-prothypoyrgo-konte-vinteo/,Κόσμος,Ιταλία: Αντιεμβολιαστής χαστούκισε τον πρώην πρωθυπουργό Κόντε (βίντεο),2023-05-05T21:48:38+03:00,"
Newsroom","Ο δράστης αρχικά πλησίασε τον Κόντε αφήνοντας να φανεί ότι είχε την πρόθεση να τον χαιρετίσει Στον Ιταλό πρώην πρωθυπουργό Τζουζέπε Κόντε επιτέθηκε ένας αντιεμβολιαστής χαστουκίζοντάς τον σε πολιτική εκδήλωση που είχε οργανωθεί στην πόλη Μάσσα της βόρειας Ιταλίας. Ο δράστης αρχικά πλησίασε τον Κόντε αφήνοντας να φανεί ότι είχε την πρόθεση να τον χαιρετίσει. Giuseppe Conte aggredito e schiaffeggiato dall’editore massese #GiulioMilani, in passato già denunciato per istigazione a delinquere. Violenza intollerabile!Solidarietà a #GiuseppeConte#Massa pic.twitter.com/BAVOiovN2q — cosmodelafuente (@Cosmodelafuente) May 5, 2023    Ο Ιταλός πρώην πρωθυπουργός και νυν αρχηγός του κινήματος Πέντε Αστέρων δήλωσε πως «όταν κάποιος αναλαμβάνει κυβερνητικά καθήκοντα και λαμβάνει δύσκολες αποφάσεις σε περιόδους μεγάλης δυσκολίας για την χώρα, όπως συνέβη με την πανδημία κορωνοϊού, δεν μπορεί να ικανοποιεί όλους». Την αλληλεγγύη τους στον Κόντε εξέφρασαν η Ιταλίδα πρωθυπουργός, Τζόρτζια Μελόνι, ο γραμματέας της Λέγκα και υπουργός υποδομών Ματέο Σαλβινι και η γραμματέας του κεντροαριστερού Δημοκρατικού Κόμματος, Έλι Σλάιν. Πηγή: ΑΠΕ-ΜΠΕ Ειδήσεις σήμερα Ακολουθήστε το kathimerini.gr στο Google News και μάθετε πρώτοι όλες τις ειδήσεις Δείτε όλες τις τελευταίες Ειδήσεις από την Ελλάδα και τον Κόσμο, στο kathimerini.gr "
kathimerini.gr,https://www.kathimerini.gr/world/562358347/ipa-o-antiemvoliastis-rompert-f-kenenti-o-neoteros-ypopsifios-gia-to-chrisma-ton-dimokratikon/,Κόσμος,"ΗΠΑ: Ο αντιεμβολιαστής Ρόμπερτ Φ. Κένεντι ο νεότερος, υποψήφιος για το χρίσμα των Δημοκρατικών",2023-04-06T06:57:56+03:00,"
Newsroom","Πρόκειται για μέλος της πολιτικής δυναστείας των Κένεντι και μορφή του αντιεμβολιαστικού κινήματος Ο Ρόμπερτ Φ. Κένεντι ο νεότερος, 69 ετών, μέλος της πολιτικής δυναστείας των Κένεντι και μορφή του αντιεμβολιαστικού κινήματος στις ΗΠΑ, κατέθεσε τα απαιτούμενα έγγραφα για να είναι υποψήφιος στις προεδρικές εκλογές του 2024. Θα διεκδικήσει το χρίσμα του Δημοκρατικού κόμματος, επιβεβαιώνουν τα έγγραφα που κατέθεσε στην ομοσπονδιακή εκλογική επιτροπή (FEC). Ο πρόεδρος Τζο Μπάιντεν, 80 ετών, δεν έχει επισημοποιήσει ακόμη την υποψηφιότητά του για την επανεκλογή του, πάντως αναμένεται να το κάνει. Ο κ. Κένεντι είναι ανιψιός του άλλοτε προέδρου Τζον Φιτζέραλντ Κένεντι και γιος του γερουσιαστή Ρόμπερτ Φ. Κένεντι, που δολοφονήθηκαν και οι δύο ενώ ασκούσαν τα αξιώματά τους. Δικηγόρος ειδικευμένος σε περιβαλλοντικά ζητήματα, διασπείρει θεωρίες συνωμοσίας, ιδίως για τα εμβόλια, για δυο δεκαετίες και μετατράπηκε σε μορφή του αντιεμβολιαστικού κινήματος εν μέσω της πανδημίας του νέου κορονοϊού. Είναι επισήμως ο δεύτερος διεκδικητής του χρίσματος των Δημοκρατικών. Στις αρχές Μαρτίου, ανακοίνωσε πως θα το διεκδικήσει η Μαριάν Γουίλιαμσον, συγγραφέας, 70 ετών. Στην άλλη πλευρά, πέραν του ρεπουμπλικάνου πρώην προέδρου Ντόναλντ Τραμπ, η πρώην πρέσβειρα των ΗΠΑ στον ΟΗΕ Νίκι Χέιλι, ο πρώην κυβερνήτης του Aρκανσο Εϊσα Χάτσινσον και ο επιχειρηματίας Βίβεκ Ραμασουάμι έχουν ήδη ανακοινώσει επίσημα πως διεκδικούν το χρίσμα του GOP. Αναμένεται πάντως να εκδηλωθούν αρκετοί ακόμη. Πηγή: ΑΠΕ-ΜΠΕ ⇒ Ειδήσεις σήμερα Ακολουθήστε το kathimerini.gr στο Google News και μάθετε πρώτοι όλες τις ειδήσεις Δείτε όλες τις τελευταίες Ειδήσεις από την Ελλάδα και τον Κόσμο, στο kathimerini.gr "
kathimerini.gr,https://www.kathimerini.gr/society/562062805/arthro-toy-petroy-i-parara-oi-antiemvoliastes-einai-antidiafotistes/,Κοινωνία,Άρθρο του Πέτρου Ι. Παραρά: Οι αντιεμβολιαστές είναι αντιδιαφωτιστές,2022-09-26T17:33:00+03:00,Πέτρος Ι. Παραράς*,"Δύναται να υποστηριχθεί ότι οι αντιεμβολιαστές κατά τα κύρια σημεία τους (ανορθολογισμός, θρησκοληψία, δεισιδαιμονίες, μοιρολατρία) εντάσσονται στην κατηγορία των «Αντι-διαφωτιστών» 1. Η σκιά της πανδημίας πλανάται συνεχώς και στην Ευρώπη όπως επιβεβαιώνει και πρόσφατο ρεπορτάζ στην «Καθημερινή» (20.8.2022) με τίτλο «Απτόητοι συνεχίζουν οι αντιεμβολιαστές στα μέσα δικτύωσης», φαινόμενα δε μετάλλαξής της, σύμφωνα με τους ειδικούς, αναμένονται από τον προσεχή Οκτώβριο. Εντεύθεν, εξακολουθούν να είναι πάντα επίκαιρα όλα τα ζητήματα που χώρισαν την ελληνική κοινωνία σε αντιτιθέμενες απόψεις, ιδίως ως προς την υποχρεωτικότητα ή μη του εμβολιασμού, όπου το μεν Συμβούλιο της Επικρατείας έχει από την αρχή ταχθεί υπέρ του υποχρεωτικού εμβολίου (νωπή, άλλωστε, και η απόφ. ΣΕ 1684/2022 που έκρινε ότι δεν αντίκειται στο Σύνταγμα ο υποχρεωτικός εμβολιασμός των εργαζομένων σε δομές υγείας), ενώ οι αντιεμβολιαστές αρνούνται επίμονα την υπαγωγή τους στον κανόνα της υποχρεωτικότητας. 2. Επικαλούνται δε οι αρνητές αυτοί διάφορα επιχειρήματα, τα κυριότερα των οποίων συνοψίζονται ως εξής: τα εμβόλια αυτά δεν έχουν ακόμη δοκιμασθεί, ορισμένοι που εμβολιάσθηκαν είχαν δυσμενείς παρενέργειες, άλλοι απορρίπτουν την αξιοπιστία των ειδικών επιστημόνων ή πιστεύουν ότι η θρησκεία απαγορεύει τα εμβόλια (θρησκόληπτοι), όντας επιρρεπείς προς κάθε προκατάληψη, ιδεοληψία ή ακόμη και σκόπιμη άγνοια. Αρνούνται δε και την υποχρέωση της κοινωνικής αλληλεγγύης για τον συνάνθρωπο (άρθρ. 25 παρ. 4Σ).Όλοι δε αυτοί, αποκαλούμενοι και «δικαιωματιστές» (droits-de l’homistes) θεωρούν ότι τα ληφθέντα νομοθετικά μέτρα περιορίζουν, ιδίως εν όψει και του εγκλεισμού, την ελεύθερη ανάπτυξη της προσωπικότητας και κινδυνεύει η ζωή τους, παροτρύνουν δε όλους, στις αλλεπάλληλες διαδηλώσεις, σε «ανυπακοή» προς τους δημοκρατικούς θεσμούς (πολιτική ανυπακοή, D.Thoreau) και βαφτίζουν αντισυνταγματικό καθετί μη αρεστό, ώστε τελικά στρέφονται κατά της Δημοκρατίας. Καταδεικνύεται, λοιπόν, ότι οι αντιεμβολιαστές προβάλλουν επιχειρήματα που εκφεύγουν προεχόντως από  τα όρια του «λογικά σκεπτόμενου ανθρώπου» και εκφράζουν την ανωριμότητά τους, μη προσφέροντας έτσι παράδειγμα ντετερμινισμού. 3. Εντεύθεν, δύναται να υποστηριχθεί ότι οι αντιεμβολιαστές κατά τα κύρια σημεία τους (ανορθολογισμός, θρησκοληψία, δεισιδαιμονίες, μοιρολατρία) εντάσσονται στην κατηγορία των «Αντι-διαφωτιστών» (Les Anti-Lumières, Joseph de Maistre, Louis de Bonald, Edmund Burke), σ’ αυτούς δηλαδή τους στοχαστές κυρίως του 18ου και 19ου αιώνα που με τα κείμενά τους (ήσαν κατά του ορθού λόγου και υπέρ της διατήρησης του ισχύοντος θρησκευτικού και πολιτικού καθεστώτος) εστράφησαν εναντίον των θέσεων του «Διαφωτισμού», ο οποίος κυριάρχησε κατά τον 17ο και κυρίως κατά τον 18ο αιώνα και είναι η σπουδαιότερη πνευματική κληρονομιά που μας έχει περιέλθει από τότε και η κύρια βάση της ιδεολογίας του φιλελευθερισμού (John Locke, Voltaire, Diderot, Kant). Συνεπώς, με τους αρνητές επιστρέφουμε στην εποχή προ του Διαφωτισμού, δηλαδή στον 17ο αιώνα! 4. Είναι δε σωστή η παρατήρηση αυτή, δοθέντος ότι οι κύριοι στόχοι του «Διαφωτισμού», στις ιδέες του οποίου στηρίζεται ο συνταγματικός πολιτισμός (Παραρά, Οικονομική ελευθερία, 2019, σ. 44 επ.) των δυτικών κοινωνιών, είναι προεχόντως: η επικράτηση της λογικής εναντίον της προκατάληψης (ορθολογισμός), η απεμπλοκή από την θρησκεία και την εκκλησιαστική αδιαλλαξία (ανεκτικότητα), η απαλλαγή από τον σκοταδισμό, η εκκοσμίκευση, αλλά και ο ατομικισμός που ανέδειξε την αξία του ανθρώπου και τον σεβασμό που του οφείλουμε, ενώ οι αρνητές αδιαφορούν για τον συνάνθρωπο.Αυτοί δε που αρνούνται το εμβόλιο για λόγους θρησκευτικούς, δεν μπορούν να επικαλεστούν την «ανεκτικότητα» που κατοχυρώνει το άρθρο 13 παρ. 1Σ, αφενός ενόψει της παρ. 4 του ιδίου άρθρ. Σ.(κανένας δεν μπορεί, εξ αιτίας των θρησκευτικών του πεποιθήσεων, να απαλλαγεί από την εκπλήρωση των υποχρεώσεών του προς το κράτος ή να αρνηθεί να συμμορφωθεί προς τους νόμους) και αφετέρου διότι η ανεκτικότητα δεν μπορεί να τους καλύπτει στις περιπτώσεις όπου η συμπεριφορά τους μπορεί άμεσα να βλάψει τρίτον. 5.Όμως, η ελλείπουσα από τους αρνητές «εκλογίκευση» επιβάλλει περαιτέρω μόρφωση που μάλλον απουσιάζει από τους περισσότερους, οι οποίοι φαίνεται να διακατέχονται από φανατισμό. Άμεση λοιπόν η ανάγκη να ενισχυθεί η παιδεία (Bildung) αλλά και η πολιτιστική καλλιέργεια (Kultur), ώστε να επικρατήσει ο θρίαμβος του «Λόγου», όπως άλλωστε έντονα μας προτρέπει και ο Steven Pinker «Διαφωτισμός τώρα» (Διόπτρα 2021). Βέβαια όλοι αυτοί αδυνατούν να επικαλεστούν το επιχείρημα της Αντιγόνης! * Πέτρος Ι. Παραράς, Καθηγητής Συνταγματικού Δικαίου, Επίτιμος Αντιπρόεδρος ΣτΕ ⇒ Ειδήσεις σήμερα Ακολουθήστε το kathimerini.gr στο Google News και μάθετε πρώτοι όλες τις ειδήσεις Δείτε όλες τις τελευταίες Ειδήσεις από την Ελλάδα και τον Κόσμο, στο kathimerini.gr  "
kathimerini.gr,https://www.kathimerini.gr/world/562005436/antiemvoliastes-synechizoyn-aptoitoi-sta-mesa-diktyosis/,Κόσμος,Αντιεμβολιαστές: Συνεχίζουν απτόητοι στα μέσα δικτύωσης,2022-08-20T17:58:48+03:00,"
Newsroom","Facebook και Instagram αδυνατούν να εξαλείψουν οργανώσεις παραπληροφόρησης από τις πλατφόρμες Aνησυχώντας για την εξέλιξη της πανδημίας και τους χιλιάδες ανεμβολίαστους ασθενείς με COVID-19 που νοσηλεύονται στο νοσοκομείο του, ένας Γάλλος ιατρός ανάρτησε στον λογαριασμό του στο Facebook βίντεο, με το οποίο καλούσε τον κόσμο να εμβολιασθεί. Σε ελάχιστο χρόνο έλαβε χιλιάδες απειλητικά μηνύματα από μια εξτρεμιστική ομάδα αντιεμβολιαστών, τη V_V, η οποία δραστηριοποιείται σε Γαλλία και Ιταλία. Βασική αποστολή των μελών της είναι η παρενόχληση γιατρών και αξιωματούχων των υγειονομικών υπηρεσιών, ενώ συχνά καταστρέφουν κυβερνητικά γραφεία και προκαλούν προβλήματα σε εμβολιαστικά κέντρα. Το Facebook, αντιμέτωπο με τη ρητορική και τις πρακτικές της οργάνωσης, τον περασμένο Δεκέμβριο κατάφερε να αποκλείσει κάποιες υποομάδες της από την πλατφόρμα. Αυτό, πάντως, δεν εμπόδισε τη V_V, που εξακολουθεί να χρησιμοποιεί το Facebook και άλλα μέσα κοινωνικής δικτύωσης όχι μόνο για κηρύγματα κατά των εμβολίων, αλλά και για την άρνηση της κλιματικής αλλαγής και την αποστολή αντιδημοκρατικών μηνυμάτων. Το γεγονός ότι κανείς δεν μπορεί να τα σταματήσει απλώς αποδεικνύει την αδυναμία της πλατφόρμας να πατάξει το πλέον καταστροφικό είδος παραπληροφόρησης. Οι ερευνητές της βρετανικής ΜΚΟ Reset εντόπισαν περισσότερες από 15.000 αναρτήσεις της V_V, μέσω των οποίων προωθούν ψευδείς πληροφορίες για τα εμβόλια, οι οποίες μάλιστα αυξήθηκαν τον Μάρτιο του 2022, μήνες αφότου η Meta είχε γνωστοποιήσει τη λήψη μέτρων κατά της οργάνωσης. Aυτό, αναφέρουν οι ειδικοί της Reset, δημιουργεί ερωτήματα για την αποτελεσματικότητα της παρέμβασης της πλατφόρμας. Η μητρική εταιρεία του Facebook, Meta, απάντησε ότι στόχος της παρέμβασής της δεν ήταν η εξάλειψη της οργάνωσης από την πλατφόρμα, αλλά το κλείσιμο των λογαριασμών που συμμετείχαν σε συντονισμένη παρενόχληση. Σε μιαν άλλη εξέλιξη, το Facebook και το Instagram απέκλεισαν την οργάνωση αντιεμβολιαστών Children’s Health Defense, της οποίας ηγείται ο Ρόμπερτ Κένεντι ο νεότερος, διότι είχε επανειλημμένως παραβιάσει τους όρους χρήσης, σύμφωνα με τους οποίους απαγορεύεται η διάδοση παραπληροφόρησης για την COVID-19. ⇒ Ειδήσεις σήμερα Ακολουθήστε το kathimerini.gr στο Google News και μάθετε πρώτοι όλες τις ειδήσεις Δείτε όλες τις τελευταίες Ειδήσεις από την Ελλάδα και τον Κόσμο, στο kathimerini.gr "
kathimerini.gr,https://www.kathimerini.gr/world/561714175/kanadas-akrodexioi-synomosiologoi-kai-antiemvoliastes-sto-komvoi-eleytherias/,Κόσμος,"Καναδάς: Ακροδεξιοί, συνωμοσιολόγοι και αντιεμβολιαστές στο «κομβόι ελευθερίας»",2022-02-11T14:45:56+02:00,"
Newsroom","Ο σκληρός πυρήνας των Καναδών που αντιτίθενται στους υγειονομικούς περιορισμούς, αποτελείται από έναν ετερόκλητο συνασπισμό της δεξιάς Με συνθήματα όπως «Κιμ Γιονγκ Τριντό», «Καναδάς, κομμουνιστική δικτατορία», και σημαίες υπέρ του Τραμπ, ο σκληρός πυρήνας των Καναδών που αντιτίθενται στους υγειονομικούς περιορισμούς, αποτελείται από έναν ετερόκλητο συνασπισμό της δεξιάς, ο οποίος μπορεί να αποτελέσει στο μέλλον μια νέα, λαϊκιστική δύναμη, σύμφωνα με τους ειδικούς. Αντίθετα με την Ευρώπη και τις ΗΠΑ, οι λαϊκιστικές ιδέες στον Καναδά ποτέ δεν είχαν καταφέρει να εδραιωθούν και τα κόμματα που τις στηρίζουν δεν έχουν καταφέρει μέχρι στιγμής να σημειώσουν επιτυχία στις εκλογές. Όμως αυτή η κινητοποίηση ενδέχεται να αποτελεί το πρώτο βήμα. «Είναι ένας ευκαιριακός συνασπισμός διότι δεν έχουν πολλά κοινά», αλλά βλέπουμε «ξεκάθαρα ότι απορρίπτουν τους δημοκρατικούς θεσμούς και έχουν στοχοποιήσει τον Τζάστιν Τριντό», εξηγεί ο Ντανιέλ Μπελάν, πολιτικός επιστήμονας στο πανεπιστήμιο McGill του Μόντρεαλ. Το καναδικό δίκτυο κατά του μίσους αναλύει αυτό το κίνημα, που αρχικά είχε την ονομασία «Κομβόι της ελευθερίας»: «Αν δείτε τους διοργανωτές και αυτούς που το προωθούν, θα βρείτε ισλαμοφοβία, αντισημιτισμό, ρατσισμό και υποκίνηση στη βία», αναφέρει ο ανεξάρτητος οργανισμός. Μεταξύ των επικεφαλής του κινήματος βρίσκονται πολλά μέλη του Maverick Party, μιας περιθωριακής, πολιτικής οργάνωσης που προωθεί την ανεξαρτησία των δυτικών επαρχιών του Καναδά, ανάμεσά τους και η Ταμάρα Λιτς. Αυτή ήταν που ξεκίνησε μια εκστρατεία χρηματοδότησης, η οποία επέτρεψε να συγκεντρωθούν περισσότερα από 10 εκ. δολάρια (7 εκ. ευρώ). Άλλη μια ομάδα που ξεκίνησε το κίνημα: η Canada Unity, την οποία ίδρυσε ο Τζέιμς Μπάουντερ ο οποίος έχει στηρίξει δημοσίως τις απόψεις του συνωμοσιολογικού κινήματος Qanon και έχει χαρακτηρίσει την covid-19 «τη μεγαλύτερη πολιτική απάτη της Ιστορίας». Παρά το γεγονός ότι στην αρχή οι πολιτικοί υποτίμησαν τη σημασία του, αυτός ο συνασπισμός κατάφερε να οργανωθεί και κυρίως να συγκεντρώσει χρήματα, χάρη στα οποία οι κινητοποιήσεις του καταφέρνουν να διαρκέσουν. Στη συνέχεια πήρε με το μέρος του, κυρίως στη διάρκεια των διαδηλώσεων τα σαββατοκύριακα, ανθρώπους πολύ λιγότερο πολιτικοποιημένους αλλά κουρασμένους από την πανδημία και τους υγειονομικούς περιορισμούς λόγω της cοvid-19. Εξάλλου κέρδισε και τη στήριξη των συντηρητικών Αμερικανών αξιωματούχων, από τον γερουσιαστή του Τέξας Τεντ Κρουζ που χαρακτήρισε τους διαδηλωτές «ήρωες» και «πατριώτες» ως τον πρώην πρόεδρο Ντόναλντ Τραμπ και τον δισεκατομμυριούχο Ίλον Μασκ. «Πιστεύαμε ότι ήμασταν μόνο μερικές εκατοντάδες φορτηγά και τώρα έχουμε δημιουργήσει ένα παγκόσμιο κίνημα. Είναι απίστευτο», δηλώνει ενθουσιασμένος ο Λόιντ Μπρούμπαχερ, μεγάλος θαυμαστής του Τραμπ, ο οποίος δηλώνει ότι είναι «ακροδεξιός». Αποφασισμένος «να πολεμήσω ως το τέλος, ανεξαρτήτως αποτελέσματος», ο φορτηγατζής αυτός ψήφισε το συντηρητικό κόμμα στις τελευταίες εκλογές, αλλά πλέον δεν το θεωρεί αρκετά ακραίο. Ο 55χρονος Μπέρνχαρντ Ρέμπελ, που έχει πάει στην Οτάβα από τη Μανιτόμπα, ελπίζει να ανατρέψει τη φιλελεύθερη κυβέρνηση του Τριντό. «Θέλω να φύγουν όλοι, γι’ αυτό βρίσκομαι εδώ», εξηγεί. «Δεν έχουμε ανάγκη να μας ελέγχει η κυβέρνηση. Χρειαζόμαστε έναν καλό ηγέτη που μας κυβερνά», προσθέτει. Στις τελευταίες βουλευτικές εκλογές του Σεπτεμβρίου, ο Ρέμπελ, που δεν έχει εμβολιαστεί κατά της covid-19, ψήφισε το Λαϊκό Κόμμα του Καναδά (PPC), ένα ακροδεξιό κόμμα επικεφαλής του οποίου είναι ένας συντηρητικός πρώην βουλευτής. Το κόμμα αυτό δεν έχει κερδίσει έδρες στο κοινοβούλιο, αλλά στις τελευταίες εκλογές είδε το ποσοστό του να αυξάνει σημαντικά. Ο επικεφαλής του ο Μαξίμ Μπερνιέ καταγγέλλει το εμβολιαστικό πάσο και συνηθίζει να καταφέρεται εναντίον των μεταναστών και της πολυπολιτισμικότητας. «Το κίνημα αυτό πλέον χρηματοδοτείται καλά, διεξάγει μια επιτυχημένη επιχείρηση και έχει κερδίσει τη στήριξη κάποιων πολιτικών», αναφέρει η Στεφανί Καρβέν, καθηγήτρια στο πανεπιστήμιο Carleton και πρώην αναλύτρια εθνικής ασφάλειας, ενώ προσθέτει ότι «είναι ιδιαίτερα ενεργό στα μέσα κοινωνικής δικτύωσης». Η εμφάνιση αυτού του κινήματος, το οποίο έφερε στο προσκήνιο της δημοσιότητας ακροδεξιές ομάδες του Καναδά, έχει ήδη αρχίσει ήδη να αναδιαμορφώνει εν μέρει την πολιτική σκηνή της χώρας, σπρώχνοντάς τη προς τα δεξιά. Ο επικεφαλής των Συντηρητικών Έριν Ο’ Τουλ, που δέχθηκε επικρίσεις ότι δεν στήριξε στην αρχή το κίνημα, εκδιώχθηκε από την ηγεσία του κόμματος. Πλέον το κόμμα παραμένει διχασμένο, μην έχοντας αποφασίσει τη στάση που θα ακολουθήσει απέναντι στους διαδηλωτές, με κάποια στελέχη του να ανησυχούν ότι χάνει υποστηρικτές. Στο μέλλον αυτές οι μικρές ομάδες «θα είναι σε θέση να επαναλάβουν κάτι αντίστοιχο και να συσπειρώσουν ανθρώπους γύρω από θέματα τα οποία μπορούν να προσελκύσουν την ίδια προσοχή;», διερωτάται η Καρβέν. «Δεν είναι βέβαιο. Ωστόσο μπορούν να καταφέρουν να αλλάξουν το πολιτικό σκηνικό του Καναδά τα επόμενα χρόνια, αν καταφέρουν να παραμένουν ενωμένα», καταλήγει. Με πληροφορίες από ΑΠΕ – ΜΠΕ, AFP Ακολουθήστε το kathimerini.gr στο Google News και μάθετε πρώτοι όλες τις ειδήσεις Δείτε όλες τις τελευταίες Ειδήσεις από την Ελλάδα και τον Κόσμο, στο kathimerini.gr  "
kathimerini.gr,https://www.kathimerini.gr/world/561709321/antiemvoliastes-paremvasi-tis-italikis-dikaiosynis-gia-ti-metaggisi-aimatos-se-2chrono-paidi/,Κόσμος,Αντιεμβολιαστές: Παρέμβαση της ιταλικής δικαιοσύνης για τη μετάγγιση αίματος σε 2χρονο παιδί,2022-02-08T21:31:02+02:00,"
Newsroom","Οι γονείς του παιδιού είχαν ζητήσει με επιμονή να χρησιμοποιηθεί, για όσες μεταγγίσεις χρειαστούν, μόνον αίμα μη εμβολιασμένων δωρητών, προκαλώντας την έντονη αντίδραση της επιστημονικής κοινότητας της χώρας Το δικαστήριο ανηλίκων της Μπολόνια, έδωσε σήμερα το «πράσινο φως» για τη χειρουργική επέμβαση και τις μεταγγίσεις αίματος σε παιδί, ηλικίας μόλις δυο ετών, το οποίο υποφέρει από σοβαρή καρδιακή πάθηση και έχει εισαχθεί στο νοσοκομείο ΣαντΌρσολα. Οι γονείς του παιδιού είχαν ζητήσει με επιμονή να χρησιμοποιηθεί, για όσες μεταγγίσεις χρειαστούν, μόνον αίμα μη εμβολιασμένων δωρητών, προκαλώντας την έντονη αντίδραση της επιστημονικής κοινότητας της χώρας. Εν τω μεταξύ, τα νέα περιστατικά κορωνοϊού στην Ιταλία είναι 101.864 και 415 ασθενείς έχασαν τη ζωή τους εξαιτίας επιπλοκών της Covid-19. Συνολικά, πραγματοποιήθηκαν 999.095 διαγνωστικά τεστ, το 10,2% από τα οποία προέκυψε θετικό. Στις μονάδες εντατικής θεραπείας της χώρας βρίσκονται 1.376 ασθενείς, δηλαδή 47 λιγότεροι από χθες Δευτέρα. Στους νοσοκομειακούς θαλάμους είναι 18.337 (338 λιγότεροι σε σύγκριση με το προηγούμενο 24ωρο). Στη φάση αυτή, στην Ιταλία οι πολίτες που έχουν διαγνωστεί θετικοί στον ιό είναι 1.927.800. Όπως μεταδίδει ο ανταποκριτής του ΑΠΕ – ΜΠΕ, η κυβέρνηση της Ρώμης επιβεβαίωσε ότι από τις 11 Φεβρουαρίου η προστατευτική μάσκα δεν θα είναι πια υποχρεωτική στους ανοικτούς χώρους. Θα πρέπει να τη φορά κανείς μόνον σε περίπτωση πολυκοσμίας. Όσο για τους κλειστούς χώρους, η υποχρεωτική χρήση της μάσκας παραμένει σε ισχύ μέχρι τις 31 Μαρτίου. Στη συνέχεια, ανάλογα με τους δείκτες της πανδημίας, θα αποφασιστεί η κατάργηση ή η παράταση του μέτρου. Σε ό,τι αφορά στους αγώνες ποδοσφαίρου, σύμφωνα με την εφημερίδα La Repubblica, η κυβέρνηση Ντράγκι σκοπεύει από την 1η Μαρτίου να αυξήσει την πληρότητα των γηπέδων στο 75% του συνόλου και στη συνέχεια -αν τα κρούσματα συνεχίσουν να μειώνονται- να επιστρέψει σε πληρότητα 100%, πιθανότατα από τις 15 Μαρτίου. ⇒ Ειδήσεις σήμερα Ακολουθήστε το kathimerini.gr στο Google News και μάθετε πρώτοι όλες τις ειδήσεις Δείτε όλες τις τελευταίες Ειδήσεις από την Ελλάδα και τον Κόσμο, στο kathimerini.gr   "
kathimerini.gr,https://www.kathimerini.gr/world/561708826/italia-antiemvoliastes-goneis-2chronoy-me-kardiaka-provlimata-arnoyntai-metaggisi-me-aima-emvoliasmenon/,Κόσμος,Ιταλία: Αντιεμβολιαστές γονείς 2χρονου με καρδιακά προβλήματα αρνούνται μετάγγιση με αίμα εμβολιασμένων,2022-02-08T14:31:06+02:00,"
Newsroom","Γνωστοί Ιταλοί επιστήμονες τονίζουν ότι το αίτημα των γονέων, με καταγωγή από την πόλη της Μόντενα, «στερείται οποιασδήποτε λογικής και ιατρικής βάσης» Ένας μικρός ασθενής μόλις 2 ετών, που έχει εισαχθεί στο νοσοκομείο ΣαντΌρσολα της Μπολόνια, πρέπει να υποβληθεί επειγόντως σε επέμβαση λόγω καρδιακής ανεπάρκειας. Ωστόσο, οι γονείς του, οι οποίοι είναι αντιεμβολιαστές, αρνούνται να δεχτούν αίμα από δωρητές που έχουν εμβολιαστεί κατά του κορωνοϊού. Οι γιατροί του ΣαντΌρσολα, λόγω της επείγουσας περίπτωσης, ζήτησαν από το δικαστήριο ανηλίκων της Μπολόνια να επιληφθεί ώστε να μπορέσει να γίνει το γρηγορότερο δυνατό η επέμβαση. Στο μεταξύ, οι γονείς του μικρού συνεχίζουν να αναζητούν μη εμβολιασμένους δωρητές αίματος, μέσω διαδικτύου. Όπως μεταδίδει ο ανταποκριτής του ΑΠΕ – ΜΠΕ, γνωστοί Ιταλοί επιστήμονες τονίζουν ότι το αίτημα των γονέων, με καταγωγή από την πόλη της Μόντενα, «στερείται οποιασδήποτε λογικής και ιατρικής βάσης». «Με την μετάγγιση, φυσικά, “δεν μεταδίδεται το εμβόλιο” και η ιδιωτική αναζήτηση δωρητών αίματος μπορεί να προκαλέσει σοβαρά προβλήματα, διότι δεν τηρείται μια σειρά βασικών επιστημονικών παραμέτρων», δήλωσε ο Βιντσέντσο Ντε ‘Αντζελις, διευθυντής του Ιταλικού Εθνικού Κέντρου Αιμοδοσίας. ⇒ Ειδήσεις σήμερα Ακολουθήστε το kathimerini.gr στο Google News και μάθετε πρώτοι όλες τις ειδήσεις Δείτε όλες τις τελευταίες Ειδήσεις από την Ελλάδα και τον Κόσμο, στο kathimerini.gr "
kathimerini.gr,https://www.kathimerini.gr/world/561696361/paradothike-stoys-antiemvoliastes-i-ottava/,Κόσμος,«Παραδόθηκε» στους αντιεμβολιαστές η Οττάβα,2022-02-01T07:57:09+02:00,"
Newsroom","Πιο μεταδοτική και ικανότερη να μολύνει εμβολιασμένους η νέα εκδοχή της «Όμικρον» Στο χάος, και στους αντιεμβολιαστές, παραδόθηκε το Σαββατοκύριακο η πρωτεύουσα του Καναδά, Οττάβα, η οποία κατακλύστηκε από την «αυτοκινητοπομπή της ελευθερίας», δηλαδή οδηγών φορτηγών που διαμαρτύρονταν για τον υποχρεωτικό εμβολιασμό τους. Η αυτοκινητοπομπή γρήγορα πλαισιώθηκε από χιλιάδες άλλους διαδηλωτές κατά της υποχρεωτικότητας των εμβολιασμών. Σύμφωνα με την αστυνομία, κατά τη διάρκεια της διαμαρτυρίας δεν έλειψαν οι βανδαλισμοί (μία διαδηλώτρια χόρεψε πάνω στο μνημείο του Αγνωστου Στρατιώτη), ενώ εμφανίστηκαν σημαίες με τη ναζιστική σβάστικα. Η αστυνομία ήδη ερευνά καταγγελίες για τη βεβήλωση ιστορικών μνημείων της πόλης, αλλά και για απειλές και εκφοβισμό αστυνομικών και δημοτικών υπαλλήλων. Οι διαδηλωτές περικύκλωσαν και το καναδικό Κοινοβούλιο. Επίσης παρενόχλησαν εργαζομένους σε συσσίτιο για αστέγους του δήμου, απαιτώντας να τους δοθούν τρόφιμα, καθώς τα εστιατόρια δεν τους είχαν δεχθεί επειδή αρνήθηκαν να φορέσουν μάσκα. Εξαιτίας της έκρυθμης κατάστασης, ο πρωθυπουργός Τζάστιν Τριντό και η οικογένειά του εγκατέλειψαν την πόλη και αναζήτησαν ασφαλές καταφύγιο. Εκρηκτική παρέμενε η κατάσταση και χθες Δευτέρα στην Οττάβα. Οι Αρχές συνέστησαν στους κατοίκους να περιορίσουν τις άσκοπες μετακινήσεις, ενώ πολλές επιχειρήσεις δεν άνοιξαν. Εκατοντάδες φορτηγά παρέμεναν σταθμευμένα στο κέντρο της πόλης προκαλώντας διαρκή ενόχληση με τις κόρνες τους και τη ρίψη πυροτεχνημάτων νυχθημερόν. Ο δήμαρχος της Οττάβας, Τζιμ Μόρισον, κάλεσε, χθες για ακόμη μία φορά, τους οδηγούς να εγκαταλείψουν την πόλη, τονίζοντας ότι οι πολίτες έδειξαν ιώβειο υπομονή. Ο Τζάστιν Τριντό –ο οποίος βρέθηκε και θετικός στον κορωνοϊό– δήλωσε ότι «οι διαδηλωτές εκπροσωπούν μια ισχνή, αλλά θορυβώδη, μειοψηφία που εξαπολύει επίθεση κατά της επιστήμης, της κυβέρνησης και της κοινωνίας». Συνέπειες για την αγορά εργασίας αναμένεται να έχει ο υποχρεωτικός εμβολιασμός στη Γερμανία, εφόσον αποφασιστεί. Σε μιαν άλλη εξέλιξη, συνέπειες για την αγορά εργασίας αναμένεται να έχει ο υποχρεωτικός εμβολιασμός στη Γερμανία, εφόσον αποφασιστεί. Οι ανεμβολίαστοι δεν θα μπορούν να εισπράττουν επίδομα ανεργίας και οι εργοδότες θα μπορούν να αρνηθούν να προσλάβουν υποψηφίους εργαζομένους που δεν είναι εμβολιασμένοι. Αυτά δήλωσε ο επικεφαλής του Ομοσπονδιακού Γραφείου Εργασίας, Ντέτλεφ Σίλε, τονίζοντας ότι θα είναι κάποια από τα πράγματα που θα εξετασθούν στην περίπτωση που θεσπιστεί η υποχρέωση εμβολιασμού από όλους. Αξίζει να σημειωθεί ότι η γερμανική κυβέρνηση δεν κατάφερε να εμβολιάσει το 80% του πληθυσμού μέχρι τα τέλη Ιανουαρίου. Την ίδια στιγμή, τελευταία στοιχεία για τη νέα εκδοχή της μετάλλαξης «Ομικρον» (ΒΑ.2) έρχονται από τη Δανία, όπου έχει ήδη κυριαρχήσει. Οπως διαπιστώνει η μελέτη, η νέα εκδοχή της «Ομικρον» είναι ακόμη πιο μεταδοτική και έχει μεγαλύτερη ικανότητα να προκαλέσει λοίμωξη σε εμβολιασμένους. Τέλος, Κινέζοι επιστήμονες εκτιμούν πως η μετάλλαξη «Ομικρον» προέρχεται από την εξέλιξη παλαιότερου κορωνοϊού στα ποντίκια. "
kathimerini.gr,https://www.kathimerini.gr/world/561695830/tzo-rogkan-o-antiemvoliastis-poy-edioxe-ton-nil-giangk-apo-to-spotify/,Κόσμος,Τζο Ρόγκαν: O αντιεμβολιαστής που πυροδότησε το #DeleteSpotify,2022-01-31T18:13:07+02:00,"
Newsroom","Ο παρουσιαστής του podcast «The Joe Rogan Experience» αντιμετωπίζει θύελλα αντιδράσεων όσον αφορά το περιεχόμενο της εκπομπής του στο Spotify και πιο συγκεκριμένα τη διάδοση ψευδών πληροφοριών για την Covid-19 και τον εμβολιασμό Ο Τζο Ρόγκαν βρίσκεται στο επίκεντρο της δημοσιότητας, αλλά όχι για τους σωστούς λόγους. Ο Αμερικανός παρουσιαστής του podcast «The Joe Rogan Experience» αντιμετωπίζει θύελλα αντιδράσεων όσον αφορά το περιεχόμενο της εκπομπής του στο Spotify και πιο συγκεκριμένα τη διάδοση ψευδών πληροφοριών για την Covid-19 και τον εμβολιασμό.  Σε ένα από τα επεισόδια του podcast, ο Ρόγκαν προσκάλεσε τους δύο γιατρούς και σκεπτικιστές για τα εμβόλια Ρόμπερτ Μαλόουν και Πίτερ ΜακΚάλαφ τους οποίους περιέγραψε ως «διαπιστευμένους, πολύ έξυπνους και επιτυχημένους ανθρώπους με άποψη που είναι διαφορετική από την κύρια αφήγηση». Ο podcaster διατηρεί στενή συνεργασία με τη διάσημη streaming υπηρεσία μουσικής που φιλοξενεί το podcast του. Μάλιστα, το εν λόγω podcast είναι τόσο δημοφιλές που συγκεντρώνει εκατομμύρια ακροάσεις και το 2021 ήταν πρώτο στη λίστα του Spotify με τα καλύτερα podcasts. Το συμβόλαιο που υπέγραψε πέρυσι με την σουηδική πλατφόρμα υπολογίζεται στα 100 εκατομμύρια δολάρια, ένα από τα υψηλότερα ποσά για podcast μέχρι σήμερα.  Το Spotify ανακοίνωσε σήμερα ότι εργάζεται ώστε να προσθέσει προειδοποιήσεις σε κάθε podcast που φιλοξενεί η πλατφόρμα του και συζητά για θέματα γύρω από την Covid-19. Ο διευθύνων σύμβουλος και ιδρυτής της πλατφόρμας Ντάνιελ Εκ δήλωσε ότι η νέα προειδοποίηση θα παραπέμπει τους χρήστες σε πληροφόρηση που στηρίζεται σε γεγονότα και επιστημονικά θεμελιωμένα στοιχεία για τον κορωνοϊό και αυτό το μέτρο θα τεθεί σε ισχύ τις επόμενες μέρες. Μερικές ώρες μετά την ανακοίνωση της πλατφόρμας, ο Ρόγκαν δήλωσε μέσα από δεκάλεπτο βίντεο στο Instagram ότι δεν προσπαθεί να προωθήσει παραπληροφόρητικά στοιχεία. «Νομίζω ότι υπάρχουν πολλοί άνθρωποι που έχουν διαστρεβλωμένη αντίληψη του τι κάνω, ίσως με βάση μικρών ηχητικών αποσπασμάτων ή τίτλους άρθρων που είναι απαξιωτικοί», είπε μεταξύ άλλων, προσθέτωντας ότι «στο μέλλον θα προσπαθήσει να ισορροπήσει όσα γεγονότα παρουσιάζει στο podcast».   Λίγο μετά την κυκλοφορία του επεισοδίου, θρύλοι της μουσικής όπως οι Νιλ Γιανγκ και Τζόνι Μίτσελ, διασημότητες του Χόλιγουντ, γιατροί και ακαδημαϊκοί εξέφρασαν την οργή τους απέναντι στην πλατφόρμα που φέρεται ότι προωθεί παραπληροφορητικά σχετικά με την πανδημία. Ειδικότερα, ο Καναδοαμερικανός Νιλ Γιανγκ απαίτησε να αφαιρεθεί η μουσική του από το Spotify την περασμένη εβδομάδα. Μάλιστα, στις 24 Ιανουαρίου δήλωσε ότι η υπηρεσία μπορεί να έχει «ή τον Ρόγκαν ή τον Γιανγκ. Όχι και τους δύο», σε ανοιχτή επιστολή του, η οποία αργότερα διαγράφηκε από την επίσημη ιστοσελίδα του, σύμφωνα με το περιοδικό Rolling Stone. Την Τετάρτη, το Spotify ανακοίνωσε ότι συμφώνησε να αφαιρέσει τη μουσική του Γιανγκ. Άλλοι καλλιτέχνες, συμπεριλαμβανομένου του Καναδού μουσικού Τζόνι Μίτσελ, ακολούθησαν το παράδειγμα του Γιανγκ, με πιο πρόσφατο παράδειγμα τον Νιλς Λόφγκρεν, κιθαρίστα του Μπρους Σπρίνγκστιν.  «Ανεύθυνοι άνθρωποι διαδίδουν ψέματα που κοστίζουν ανθρώπινες ζωές», έγραψε ο Μίτσελ σε ανάρτηση στην ιστοσελίδα του την Παρασκευή. «Εκφράζω την αλληλεγγύη μου με τον Νιλ Γιανγκ και την παγκόσμια επιστημονική και ιατρική κοινότητα πάνω στο συγκεκριμένο ζήτημα». Νωρίτερα, στις 10 Ιανουαρίου, πάνω από 260 γιατροί, νοσηλευτές, επιστήμονες, επαγγελματίες στο χώρο υγείας και ακαδημαϊκοί έστειλαν ανοιχτή επιστολή στο Spotify, καλώντας τη streaming υπηρεσία να «εφαρμόσει πολιτική παραπληροφόρησης» αναφερόμενοι στο podcast «The Joe Rogan Experience».  Ο Ρόγκαν σχολίασε τις εξελίξεις αυτές, λέγοντας: «Λυπάμαι πολύ που αισθάνονται έτσι. Σίγουρα δεν επιθυμώ κάτι τέτοιο», προσθέτοντας ήταν υπήρξε «πάντα θαυμαστής του Νιλ Γιανγκ». Ο πρίγκιπας Χάρι και η Μέγκαν Μαρκλ αναφέρθηκαν στο ζήτημα χθες Κυριακή, σημειώνοντας σε ανακοίνωσή τους ότι είχαν εκφράσει τις ανησυχίες τους στο Spotify «σχετικά με τις άκρως υπαρκτές συνέπειες της παραπληροφόρησης στην πλατφόρμα σε ό,τι αφορά την Covid». Καθώς οι αντιδράσεις συνεχίζονταν, το περασμένο Σάββατο εμφανίστηκε μια εικόνα που έλεγε «Διαγράψτε το Spotify» στην ίδια την πλατφόρμα και μάλιστα σε ένα αναπάντεχο μέρος: την αρχική σελίδα της εναλλακτικής ροκ μπάντας των ’90s «Belly» – και μόνο σε όσους το έβλεπαν από υπολογιστή και όχι από κινητό. Όπως ανέφεραν τα μέλη της μπάντας στην ιστοσελίδα “Variety”: «Από την αρχή, το επιχειρηματικό μοντέλο του Spotify ήταν να υποτιμά τη δημιουργική δουλειά και να μην πληρώνει αρκετά τους καλλιτέχνες, ενώ κάνει lobbying (μαζί με άλλους τεχνολογικούς κολοσσούς) για να είναι προς όφελός τους οι πληρωμές δικαιωμάτων, και σε βάρος των καλλιτεχνών». «Το να γυρνάει και να χρησιμοποιεί μεγάλο μέρος των χρημάτων που θα έπρεπε να δοθούν στους καλλιτέχνες, για να τα δώσει σε μια πλατφόρμα παραπληροφόρησης – μιας παραπληροφόρησης που ίσως παρατείνει την πανδημία και βλάψει περαιτέρω τους καλλιτέχνες περιορίζοντας τις επιλογές για ζωντανές εμφανίσεις – είναι κάτι που τελικά ξεπερνάει τα όρια», αναφέρουν οι Belly. Σημειώνεται επίσης, ότι σε αναρτήσεις τους, οι χρήστες των μέσων κοινωνικής δικτύωσης μιλούν για τα σχέδιά τους να διαγράψουν το Spotify.  «Υποστηρίζω τον Νιλ ΓΙανκγ, με ευγένεια, με ευπρέπεια, με ελευθερία λόγου. Δεν υποστηρίζω τους αντιεμβολιαστές που διαδίδουν ψέματα. Ήμουν συνδρομητής για χρόνια αλλά αρνούμαι να βοηθήσω στο να παίρνει τον μισθό του ο Τζο Ρόγκαν», αναφέρει ένας χρήστης. «Έχουμε πανδημία [εδώ και] τρία χρόνια, εκατομμύρια [άνθρωποι] έχουν πεθάνει και το Spotify υποστηρίζει τον Τζο Ρόγκαν – ίσως τη μεγαλύτερη πηγή παραπληροφόρησης στον κόσμο. Επειδή [τους] φέρνει χρήματα. Ακυρώνω τη συνδρομή μου και το ίδιο πρέπει να κάνετε κι εσείς #BoycottSpotify», αναφέρει ένας άλλος χρήστης.  «Το Spotify μπορεί να αντικατασταθεί εύκολα από μια πληθώρα άλλων υπηρεσιών που δεν προωθούν τον μαζικό θάνατο», έγραψε στο Twitter ένας τρίτος χρήστης. «Ξεφορτωθείτε το αυτό το πράγμα αν δεν υποστηρίζετε τις δολοφονίες ανθρώπων». Γεννημένος ως Τζόσεφ Τζέιμς Ρόγκαν, ο Αμερικανός podcaster είναι σχολιαστής, κωμικός, ηθοποιός και πρώην παρουσιαστής στην τηλεόραση.Ξεκίνησε την καριέρα στην κωμωδία τον Αύγουστο του 1988 στη Βοστώνη των ΗΠΑ. Όταν εγκαταστάθηκε στο Λος Άντζελες το 1994, υπέγραψε μια αποκλειστική συμφωνία με το στούντιο της Ντίσνεϊ και συμμετείχε ως ηθοποιός σε πολλές τηλεοπτικές σειρές συμπεριλαμβανομένων των «Hardball» και «NewsRadio». Το 1997 άρχισε να εργάζεται για τη διοργάνωση Πολεμικών Τεχνών (Ultimate Fighting Championship -UFC) ως αθλητικός σχολιαστής και άνθρωπος που έκανε συνεντεύξεις, με ένα ιδιαίτερο στιλ που τον έκανε να ξεχωρίζει. Οι πολεμικές τέχνες ήταν ένα πεδίο που τον ενδιέφερε από μικρή ηλικία.   Η πρώτη του κωμική εκπομπή «I’m Gonna Be Dead Someday» κυκλοφόρησε το 2000, ωστόσο ο Ρόγκαν έγινε ευρέως γνωστός όταν από το 2001 έως το 2006 ήταν ο οικοδεσπότης του τηλεοπτικού παιχνιδιού Fear Factor. Το 2009, παρουσίασε για πρώτη φορά το podcast «The Joe Rogan Experience», μαζί με τον κωμικό Μπράιαν Ρέντμπαν. Το podcast ήταν από τα πρώτα που γνώρισαν επιτυχία σε μια εποχή που τα podcasts μόλις είχαν πρωτοεμφανιστεί. Ο Ρόγκαν έχει σχολιάζει κατά καιρούς μέσα από τις εκπομπές του, διάφορα κοινωνικά θέματα χωρίς να φοβάται να εκφράσει την άποψή του ελεύθερα. Για παράδειγμα, έχει υποστηρίξει τον γάμο μεταξύ ομοφυλοφίλων, τη γυναικεία ισότητα, την παγκόσμια υγεία κ.α. Οπότε, οι πρόσφατοι σχολιασμοί και η παραπληροφόρηση για την Covid-19 έρχονται σε αντίθεση με τα όσα φαίνεται να υποστήριζε νωρίτερα και αυτό έχει προκαλέσει μεγάλη συζήτηση στα μέσα κοινωνικής δικτύωσης. Από τότε μέχρι σήμερα έχει φιλοξενήσει μια σειρά από προσωπικότητες της ποπ κουλτούρας, την πολιτική και άλλους κλάδους με τους οποίους συζητούν για θέματα από το Metaverse, μέχρι τη δυσκολία στη διακοπή καπνίσματος, τη δολοφονία του Κένεντι, τη Βίβλο κ.α. Μερικοί από τους καλεσμένους ήταν οι Ίλον Μασκ, Μάικ Τάισον, Καμαρού Ουσμάν, Τζον Τζόουνς κ.α.  Τα επεισόδια του podcast «The Joe Rogan Experience» υπάρχουν από το 2013 και στο YouTube, έχοντας παραπάνω από 1 δισ. θεάσεις.  Με πληροφορίες από το Quartz, το Essentially Sports, Independent, NBC, Variety ⇒ Ειδήσεις σήμερα Ακολουθήστε το kathimerini.gr στο Google News και μάθετε πρώτοι όλες τις ειδήσεις Δείτε όλες τις τελευταίες Ειδήσεις από την Ελλάδα και τον Κόσμο, στο kathimerini.gr   "
kathimerini.gr,https://www.kathimerini.gr/opinion/readers/561687691/o-antiemvoliastis-ierarchis-o-epikideios/,Γράμματα Αναγνωστών,"Ο αντιεμβολιαστής ιεράρχης, ο επικήδειος",2022-01-26T21:48:00+02:00,ΔΗΜΗΤΡΗΣ ΒΑΝΔΩΡΟΣ,"Κύριε διευθυντά Ατυχής η οφθαλμοφανώς εχθρική, με το κάλυμμα της ψηφοθηρίας προοδευτικών κυβερνητικών στελεχών, στάση της κ. Ξένιας Κουναλάκη απέναντι στην Εκκλησία στο φ. της 13ης/1/2022. Και εξηγώ. Σχετικά με τον επικήδειο του κ. Σπήλιου Λιβανού στην κηδεία του Μακαριστού Μητροπολίτου Κοσμά, παρότι λυπήθηκα που έφυγε από τη ζωή ένας άξιος μητροπολίτης εξαιτίας της εμμονής του να μην εμβολιασθεί, δεν μπορώ όμως να φαντασθώ σε επικήδειο σε οποιοδήποτε μέρος του κόσμου και για οποιονδήποτε νεκρό ότι κάποιος θα έκανε μπροστά στο φέρετρο «νύξη αποδοκιμασίας στην άφρονα αντικοινωνική συμπεριφορά του», όπως θα ήθελε η κ. Κουναλάκη. Ως προς τη στάση της κ. Κεραμέως σχετικά με το σκίτσο του κ. Μόσιαλου, εννοείται ότι «προσβάλλει τους πιστούς», όπως είπε η υπουργός (τον Μωάμεθ θα τολμούσε να τον προσβάλει; Ενθυμούμεθα το «Charlie Ebdo»!). Τέλος, το τεράστιο φιλανθρωπικό, πνευματικό και εκπαιδευτικό έργο του Μητροπολίτου Πειραιώς είναι αρκετό για να «απελευθερώνει περιστέρια στο πλάι του» η κ. Δόμνα Μιχαηλίδου, ανεξάρτητα αν ίσως διαφωνεί με κάποια άποψή του! "
kathimerini.gr,https://www.kathimerini.gr/society/561674809/patra-arnitis-iereas-me-koronoio-arnithike-na-nosileytei-kai-pethane-liges-ores-meta/,Κοινωνία,Πάτρα: Αντιεμβολιαστής ιερέας με κορωνοϊό αρνήθηκε να νοσηλευτεί και πέθανε λίγες ώρες μετά,2022-01-18T15:52:34+02:00,"
Newsroom","Ο ιερέας ήταν αρνητής του κορωνοϊού και αντιεμβολιαστής, ενώ αντιμετώπιζε αναπνευστικά και άλλα προβλήματα υγείας, με αποτέλεσμα η κατάστασή του να επιδεινωθεί δραματικά Τραγική ήταν η κατάληξη που είχε ένας 44χρονος ιερέας, αρνητής του κορωνοϊού, από το χωριό της Βύλιζας του Δήμου Αρχαίας Ολυμπίας, ο οποίος διαγνώσθηκε θετικός στον ιό, ωστόσο αρνείτο κατηγορηματικά να εισαχθεί στο νοσοκομείο. Όπως μετέδωσε το ilialive.gr, ο ιερέας ήταν αρνητής του κορωνοϊού και αντιεμβολιαστής, ενώ αντιμετώπιζε αναπνευστικά και άλλα προβλήματα υγείας, με αποτέλεσμα η κατάστασή του να επιδεινωθεί δραματικά. Μεταφέρθηκε έτσι αρχικά στο Νοσοκομείο Ρίου Πατρών, όπου αρνήθηκε ωστόσο να παραμείνει για νοσηλεία, με αποτέλεσμα να το «σκάσει» και λίγες ώρες αργότερα να εντοπιστεί σε ημιθανή κατάσταση από το ΕΚΑΒ, το οποίο τον παρέλαβε και τον μετέφερε στο Γενικό Νοσοκομείο Πύργου, όπου και κατέληξε.  Ο 44χρονος ήταν πατέρας δύο παιδιών. Με δήλωσή του ο διοικητής της 6ης ΥΠΕ, Γιάννης Καρβέλης, επιβεβαίωσε ότι ο 44χρονος παρά τη σοβαρότητα της κατάστασής του, αρνήθηκε να νοσηλευτεί και έφυγε από το Πανεπιστημιακό Νοσοκομείο του Ρίου, ενώ λίγες ώρες αργότερα παρελήφθη σε άσχημη κατάσταση από το ΕΚΑΒ στον Πύργο και μεταφέρθηκε στο Γενικό Νοσοκομείο όπου διασωληνώθηκε. Στη συνέχεια αναζητήθηκε άμεσα κλίνη ΜΕΘ και μεταφέρθηκε ξανά στην Πάτρα. Δυστυχώς όμως ο οργανισμός του δεν άντεξε και κατέληξε. Ειδήσεις σήμερα Ακολουθήστε το kathimerini.gr στο Google News και μάθετε πρώτοι όλες τις ειδήσεις Δείτε όλες τις τελευταίες Ειδήσεις από την Ελλάδα και τον Κόσμο, στο kathimerini.gr "
kathimerini.gr,https://www.kathimerini.gr/society/561672928/eisaggeliki-paremvasi-gia-antiemvoliastes-monachoys-toy-agioy-oroys/,Κοινωνία,Εισαγγελική παρέμβαση για αντιεμβολιαστές μοναχούς του Αγίου Όρους,2022-01-17T13:25:13+02:00,"
Newsroom","Η εξέλιξη προκλήθηκε μετά από δηλώσεις του ιερομόναχου Ιωσήφ Την παρέμβαση της Εισαγγελίας Πρωτοδικών Θεσσαλονίκης προκάλεσαν δηλώσεις Αγιορείτη μοναχού για αντιεμβολιαστές μοναχούς, που με τη ρητορική τους καλούν πιστούς να μην εμβολιαστούν και ευθύνονται για πολλούς θανάτους. «Οι ιερομόναχοι αυτοί που βγαίνουν έξω κι εξομολογούν έχουν πεθάνει πολύ κόσμο», κατήγγειλε, σε συνέντευξή του στο «Βήμα Ορθοδοξίας», ο ιερομόναχος Ιωσήφ, συμπληρώνοντας ότι οι ίδιοι «συμβουλεύουν τον κόσμο να μην κάνει το εμβόλιο και ότι ο κορωνοϊός είναι μία απλή γρίπη». Με βάση τις δηλώσεις αυτές, ο προϊστάμενος της Εισαγγελίας Πρωτοδικών Θεσσαλονίκης ζήτησε να διεξαχθεί έρευνα ώστε να εντοπιστούν οι καταγγελλόμενοι μοναχοί και να διακριβωθεί, εάν στοιχειοθετούνται τα αδικήματα της θανατηφόρας έκθεσης και της διασποράς ψευδών ειδήσεων. Στο πλαίσιο της έρευνας θα κληθεί ο καταγγέλλων να κατονομάσει συγκεκριμένα πρόσωπα και περιστατικά ώστε να ελεγχθούν με τη σειρά τους ποινικά. ΑΠΕ – ΜΠΕ   "
kathimerini.gr,https://www.kathimerini.gr/world/561666502/kanadas-antiemvoliastis-echase-prosorina-tin-epimeleia-toy-paidioy-toy/,Κόσμος,Καναδάς: Αντιεμβολιαστής έχασε προσωρινά την επιμέλεια του παιδιού του,2022-01-12T23:57:57+02:00,"
Newsroom","Ο δικαστής έκρινε ότι στο πλαίσιο της τρέχουσας υγειονομικής κατάστασης «δεν ήταν προς το συμφέρον (του παιδιού) να έχει επαφές με τον πατέρα του εφόσον ο τελευταίος δεν έχει εμβολιαστεί και αντιτίθεται στα υγειονομικά μέτρα» Δικαστήριο του Κεμπέκ ήρε προσωρινά την επιμέλεια ενός 12χρονου από τον ανεμβολίαστο πατέρα του ο οποίος «αντιτίθεται στα υγειονομικά μέτρα» για την αντιμετώπιση της πανδημίας. Η απόφαση αυτή ελήφθη στις 23 Δεκεμβρίου αλλά αποκαλύφθηκε τώρα από την εφημερίδα Devoir. Ο δικαστής έκρινε ότι στο πλαίσιο της τρέχουσας υγειονομικής κατάστασης «δεν ήταν προς το συμφέρον (του παιδιού) να έχει επαφές με τον πατέρα του εφόσον ο τελευταίος δεν έχει εμβολιαστεί και αντιτίθεται στα υγειονομικά μέτρα». Ο πατέρας είχε ζητήσει αρχικά να παραταθεί η περίοδος κατά την οποία είχε τη γονική μέριμνα του γιου του μέχρι το τέλος της εορταστικής περιόδου. Ο δικαστής όμως αντί για αυτό του στέρησε όλα τα γονεϊκά δικαιώματά του μέχρι τον Φεβρουάριο, εκτός και αν αποφασίσει στο μεταξύ να εμβολιαστεί. Ο δικαστής παρατήρησε ότι αποσπάσματα των αναρτήσεων του πατέρα σε ιστοτόπους κοινωνικής δικτύωσης τον έδειχναν «να αντιτίθεται στα εμβόλια και στα υγειονομικά μέτρα». Για τον λόγο αυτό φαίνεται ότι το παιδί «δεν προστατεύεται πλήρως» από τον ιό, ενδεχομένως δε να έχει και μικρότερη προστασία δεδομένου ότι η παραλλαγή Όμικρον εξαπλώνεται ταχύτατα στο Κεμπέκ. Επιπροσθέτως, η μητέρα ζει με τον σύντροφό της και τα δύο άλλα παιδιά της, ηλικίας 7 μηνών και 4 ετών, τα οποία δεν είναι εμβολιασμένα αφού στον Καναδά τα εμβόλια χορηγούνται από την ηλικία των 5 ετών. «Υπό αυτές τις συνθήκες, δεν είναι προς το συμφέρον κανενός εκ των τριών παιδιών» να μπορεί ο πατέρας να βλέπει τον 12χρονο «αυτήν την περίοδο», έκρινε ο δικαστής. Στο Κεμπέκ παρατηρείται τις τελευταίες εβδομάδες μεγάλη αύξηση των κρουσμάτων και των νοσηλειών. Η μεγάλη πλειοψηφία των ενηλίκων (πάνω από το 90%) είναι εμβολιασμένοι. Η κυβέρνηση της γαλλόφωνης επαρχίας αποφάσισε να σκληρύνει ακόμη περισσότερο τα μέτρα σε βάρος των ανεμβολίαστων, επιβάλλοντάς τους και έναν ειδικό φόρο επειδή θεωρεί ότι επιβαρύνουν το σύστημα υγείας. Πηγή: ΑΠΕ – ΜΠΕ, AFP Ειδήσεις σήμερα Ακολουθήστε το kathimerini.gr στο Google News και μάθετε πρώτοι όλες τις ειδήσεις Δείτε όλες τις τελευταίες Ειδήσεις από την Ελλάδα και τον Κόσμο, στο kathimerini.gr "
kathimerini.gr,https://www.kathimerini.gr/world/561661531/gallia-emeis-tha-se-tsantisoyme-antiemvoliastes-diadilosan-sti-gallia/,Κόσμος,Γαλλία: «Εμείς θα σε τσαντίσουμε»- αντιεμβολιαστές διαδήλωσαν κατά Μακρόν,2022-01-08T23:46:58+02:00,"
Newsroom","Σημαντική αύξηση του αριθμού των διαδηλωτών κατά του εμβολιαστικού πάσου και των εμβολίων -- ο αριθμός των νέων κρουσμάτων στη χώρα παραμένει πάνω από τις 300.000 Αυξήθηκε κατά πολύ ο αριθμός των διαδηλωτών που βγήκαν στους δρόμους διάφορων πόλεων της Γαλλίας για να εκφράσουν την αντίθεσή τους στο εμβολιαστικό πάσο και τα εμβόλια κατά της covid-19, την ώρα που ο ημερήσιος αριθμός των νέων κρουσμάτων στη χώρα παραμένει πάνω από τις 300.000. Σύμφωνα με τις αρχές, συνολικά 105.200 άνθρωποι συμμετείχαν στις κινητοποιήσεις σε όλη της Γαλλία, αριθμός τετραπλάσιος σε σχέση με την προηγούμενη κινητοποίηση, στις 18 Δεκεμβρίου. Η εξέλιξη αυτή σημειώνεται μετά τις δηλώσεις του Γάλλου προέδρου Εμανουέλ Μακρόν ο οποίος την Τρίτη σχολίασε ότι θέλει να «τσαντίσει» όσους αρνούνται να εμβολιαστούν κατά της covid-19 θέτοντάς τους νέους περιορισμούς. «Τους ανεμβολίαστους θέλω πολύ να τους τσαντίσω. Και άρα θα συνεχίσουμε να το κάνουμε, μέχρι το τέλος. Αυτή είναι η στρατηγική», δήλωσε ο Μακρόν σε συνέντευξή του στη γαλλική εφημερίδα Le Parisien. Δύο ημέρες αργότερα ο Γάλλος πρόεδρος τόνισε ότι εννοεί «απολύτως» τις δηλώσεις του αυτές. Οι δηλώσεις Μακρόν προκάλεσαν πολιτική θύελλα την ώρα που στην Εθνοσυνέλευση εξεταζόταν το νομοσχέδιο που προωθούσε η κυβέρνηση για τη μετατροπή του υγειονομικού πάσου σε εμβολιαστικό πάσο. Τελικά το νομοσχέδιο υιοθετήθηκε την Πέμπτη. Στο Παρίσι σε τρεις συγκεντρώσεις συμμετείχαν 18.000 άνθρωποι, ενώ άλλοι 87.200 βγήκαν στους δρόμους άλλων πόλεων της Γαλλίας, σύμφωνα με το υπουργείο Εσωτερικών. Δέκα αστυνομικοί τραυματίστηκαν σε επεισόδια και 34 άνθρωποι συνελήφθησαν. Στις 18 Δεκεμβρίου στις κινητοποιήσεις είχαν συμμετάσχει 25.500 διαδηλωτές, εκ των οποίων 5.500 στο Παρίσι, κυρίως έπειτα από έκκληση των Πατριωτών του Φλοριάν Φιλιπό, υποψήφιου της ακροδεξιάς για τις προεδρικές εκλογές. Στο μεταξύ η πίεση στα γαλλικά νοσοκομεία παρέμενε μεγάλη σήμερα, με περισσότερους από 3.800 ασθενείς με covid-19 να νοσηλεύονται σε μονάδες εντατικής θεραπείας, σύμφωνα με την υπηρεσία Δημόσιας Υγείας. Εξάλλου και ο αριθμός των νέων μολύνσεων δεν φαίνεται να μειώνεται, καθώς τις προηγούμενες 24 ώρες εντοπίστηκαν 303.669 νέα κρούσματα. Από την αρχή της πανδημίας στη Γαλλία 125.349 άνθρωποι έχουν πεθάνει λόγω της covid-19, εκ των οποίων 143 το προηγούμενο 24ωρο. Το 79% του συνολικού πληθυσμού της Γαλλίας έχει λάβει μία δόση εμβολίου κατά της covid-19 και το 77,1% έχει ανοσοποιηθεί πλήρως. Ένας Γάλλος συνταξιούχος – που δεν έχει ανοσοποιηθεί κατά της covid-19—προσέφυγε κατά του Μακρόν μετά τις αμφιλεγόμενες δηλώσεις του για τους ανεμβολίαστους, καταγγέλλοντας ότι «σοκαρίστηκε και πληγώθηκε» από αυτές. Ο 63χρονος Ντιντιέ Λαλάντ χαρακτήρισε τις δηλώσεις του Μακρόν «προσβλητικές» και εκτίμησε ότι ο Γάλλος πρόεδρος «κάνει διακρίσεις». Για τον λόγο αυτό κατέθεσε συμβολικά -καθώς ο πρόεδρος της Γαλλίας προστατεύεται από ασυλία λόγω του αξιώματός του- προσφυγή εναντίον του την Τετάρτη για «δυσφήμηση και δημόσιες απειλές από ένα πρόσωπο που έχει εξουσία», όπως εξήγησε σήμερα στο AFP, επιβεβαιώνοντας το ρεπορτάζ της περιφερειακής εφημερίδας La Montagne.    "
kathimerini.gr,https://www.kathimerini.gr/world/561653371/italia-antiemvoliastis-edese-me-lasticho-to-cheri-toy-gia-na-min-mpei-sto-soma-toy-to-emvolio/,Κόσμος,Ιταλία: Αντιεμβολιαστής έδεσε με λάστιχο το χέρι του «για να μην μπει στο σώμα του το εμβόλιο»,2022-01-01T22:04:59+02:00,"
Newsroom","Το τελευταίο εικοσιτετράωρο στην Ιταλία καταγράφηκαν 141.262 κρούσματα κορωνοϊού και 111 άνθρωποι έχασαν τη ζωή τους. Το τελευταίο εικοσιτετράωρο στην Ιταλία καταγράφηκαν 141.262 κρούσματα κορωνοϊού και 111 άνθρωποι έχασαν τη ζωή τους. Συνολικά, πραγματοποιήθηκαν 1.084.295 διαγνωστικά τεστ, το 13% από τα οποία προέκυψε θετικό. Στις μονάδες εντατικής θεραπείας της χώρας βρίσκονται 1.297 ασθενείς, ενώ στους νοσοκομειακούς θαλάμους είναι 11.265. Στη φάση αυτή, στην Ιταλία οι θετικοί στον ιό είναι 1.021.697. Από την αρχή της πανδημίας τα περιστατικά στην χώρα είναι 6.266.939, με 137.513 νεκρούς. Σύμφωνα με το Ιταλικό Ανώτατο Ινστιτούτο Υγείας, την τελευταία εβδομάδα σημειώθηκε μεγάλη αύξηση των κρουσμάτων στους εφήβους 16 με 19 ετών και στα παιδιά κάτω των 12 ετών. Παράλληλα, τον τελευταίο μήνα, οι ηλικιωμένοι άνω τον 80 ετών που μολύνθηκαν με την νόσο και εισήχθησαν στο νοσοκομείο είναι 8 φορές περισσότεροι από τους συνομήλικούς τους που έχουν εμβολιαστεί. Aίσθηση, τέλος, προκάλεσε η είδηση ότι αντιεμβολιαστής που ζει στην ευρύτερη περιοχή της Μπολόνιας, αφού εμβολιάσθηκε «για να μπορεί να συνεχίσει να δουλεύει» έσφιξε πολύ δυνατά το μπράτσο του με αιμοστατικό λάστιχο «για να μην μπορέσει να μπει, το εμβόλιο, στον οργανισμό του. Έπειτα από δυο ημέρες, μετέβη στα έκτακτα περιστατικά, με απόφραξη αρτηρίας του χεριού. Την είδηση έκανε γνωστή γιατρός του νοσοκομείου της περιοχής Λούγκο, προσθέτοντας ότι «ο ασθενής υποβλήθηκε σε επέμβαση και μπορεί, δυστυχώς, να μην αποκατασταθεί πλήρως, η δυνατότητα χρήσης του πάνω άκρου του». Πηγή: ΑΠΕ – ΜΠΕ ⇒ Ειδήσεις σήμερα Σε περιδίνηση τύπου «Ομικρον» ο πλανήτης Μόλυνση από Covid: Πώς να φροντίσουμε τον εαυτό μας στο σπίτι Τζανάκης: Να παραταθούν οι διακοπές στα σχολεία – Ενεργό κρούσμα ένα στα επτά παιδιά Ακολουθήστε το kathimerini.gr στο Google News και μάθετε πρώτοι όλες τις ειδήσεις Δείτε όλες τις τελευταίες Ειδήσεις από την Ελλάδα και τον Κόσμο, στο kathimerini.gr  "
kathimerini.gr,https://www.kathimerini.gr/society/561645700/antiemvoliastis-kollise-gia-na-parei-pistopoiitiko-to-metedose-sti-mitera-toy-kai-pethane/,Κοινωνία,Αντιεμβολιαστής κόλλησε για να πάρει πιστοποιητικό – Το μετέδωσε στη μητέρα του που πέθανε,2021-12-25T17:12:22+02:00,"
Newsroom","Αντιεμβολιαστής κόλλησε επίτηδες κορωνοϊό για να πάρει το πιστοποιητικό όμως τελικά πέθανε η μητέρα του Οικογενειακή τραγωδία στη Θεσσαλονίκη, όπου αντιεμβολιαστής επιδίωξε να κολλήσει κορωνοϊό σκοπίμως προκειμένου πάρει πιστοποιητικό νόσησης, ωστόσο κόλλησε και τη μερικώς εμβολιασμένη ηλικιωμένη μητέρα του με αποτέλεσμα τον θάνατό της. Το περιστατικό έρχεται στη δημοσιότητα μετά από καταγγελία συγγενικού μέλους στη Voria.gr. Σύμφωνα με την καταγγελία, ένας μεσήλικας, δεδηλωμένος αντιεμβολιαστής, στη Θεσσαλονίκη θέλησε να λάβει πιστοποιητικό νόσησης, ώστε να μη χρειαστεί να κάνει το εμβόλιο, και εσκεμμένα δεν τηρούσε πιστά τα μέτρα καταπολέμησης της εξάπλωσης του νέου κορωνοϊού. Ως εκ τούτου, κόλλησε πριν από περίπου έναν μήνα και εν αγνοία του μετέδωσε τον ιό στη μερικώς εμβολιασμένη ηλικιωμένη μητέρα του. Σημειώνεται ότι ο άνδρας πίστευε ότι ο νέος κορωνοϊός είναι μία απλή γρίπη. Σύμφωνα με την καταγγελία στη Voria.gr, η ηλικιωμένη γυναίκα είχε καθυστερήσει τον εμβολιασμό της καθώς φοβόταν για τις επιπλοκές και είχε επηρεαστεί από τις διφορούμενες απόψεις του περίγυρού της. Η ηλικιωμένη γυναίκα επέλεξε να εμβολιαστεί μετά την επιβολή περιορισμών στην είσοδο σε κλειστούς χώρους για τους ανεμβολίαστους, καθώς και μετά την προτροπή του οικογενειακού της κύκλου. Είχε προλάβει να κάνει μόνον την πρώτη δόση του εμβολίου και στη συνέχεια ήρθε σε επαφή με τον γιο της, ο οποίος είχε μολυνθεί με τον κορωνοϊό αλλά δεν το γνώριζε ακόμα, χωρίς να φορούν μάσκα. Ο αντιεμβολιαστής παρουσίασε συμπτώματα μετά τη συνάντηση με τη μητέρα του, ενώ η ηλικιωμένη εμφάνισε συμπτώματα της λοίμωξης Covid-19 λίγες ημέρες αργότερα. Σύμφωνα με την καταγγελία που φέρνει στο φως η Voria.gr, ο γιος φέρεται να συμβουλευόταν έναν γιατρό από τον Βόλο καθ’ όλη τη διάρκεια της νόσησής του. Ο συγκεκριμένος φέρεται να του έλεγε ότι οι εμβολιασμένοι μεταδίδουν τον κορωνοϊό και όχι οι ανεμβολίαστοι, καθώς οι πρώτοι έχουν μεγάλο ιικό φορτίο, και τον απέτρεψε από το να επισκεφθεί τόσο ο ίδιος όσο και η μητέρα του το νοσοκομείο, ακόμα και όταν αντιμετώπιζαν έντονη δύσπνοια και χρειάζονταν οξυγόνο. Ο γιατρός από τον Βόλο φέρεται να τους συμβούλεψε να έχουν μηχάνημα παροχής οξυγόνου στο σπίτι, αλλά να μην επισκεφθούν το νοσοκομείο, ακόμα και όταν ο κορεσμός έπεσε κάτω από 90. Η ηλικιωμένη γυναίκα μεταφέρθηκε εσπευσμένα σε νοσοκομείο της Θεσσαλονίκης, όταν ο κορεσμός του οξυγόνου της έπεσε στο 75, και διαγνώστηκε με οξεία πνευμονία. Δυστυχώς, λίγες μέρες αργότερα η ηλικιωμένη κατέληξε από επιπλοκές του κορωνοϊού, ενώ ο γιος της συνεχίζει να αντιμετωπίζει σοβαρά προβλήματα με τους πνεύμονές του, με αποτέλεσμα να χρειάζεται οξυγόνο σε καθημερινή βάση. Αξίζει να σημειωθεί πως ο αντιεμβολιαστής αρνείται μέχρι και σήμερα ότι κόλλησε εκείνος τη μητέρα του. Αντιθέτως υποστηρίζει ότι η μητέρα του, ούσα μερικώς εμβολιασμένη, ήταν αυτή που τον κόλλησε. Παραμένει, δε, αντίθετος στον εμβολιασμό κατά του κορωνοϊού. Πηγή: voria.gr   "
kathimerini.gr,https://www.kathimerini.gr/opinion/561609661/o-antiemvoliastis-giatros/,Απόψεις,Ο αντιεμβολιαστής γιατρός,2021-12-01T21:05:52+02:00,"
Ηλίας Μαγκλίνης","Πριν από λίγες εβδομάδες, αναρωτιόμουν από αυτήν τη στήλη πότε ακριβώς και πώς ξεκίνησε αυτή η φρενίτιδα του αντιεμβολιασμού, η οποία γνωρίζει νέες δόξες στον καιρό της πανδημίας. Η φίλη, και ακτιβίστρια για τον αυτισμό, Αδα Σταματάτου (μητέρα αυτιστικού αγοριού) μου υπέδειξε τον βασικό υπεύθυνο παραπέμποντάς με σε άρθρο του περιοδικού The New Yorker, όπου σκιαγραφούνται ο βίος και η πολιτεία ενός Βρετανού γιατρού, του Αντριου Γουέικφιλντ (Andrew Wakefield), ο οποίος, με εργασία του στο περιώνυμο ιατρικό έντυπο The Lancet, το 1998, συνέδεσε για πρώτη φορά τον αυτισμό (και άλλες παιδικές ασθένειες) με τον εμβολιασμό. Τις ενδείξεις που επικαλείτο ο Γουέικφιλντ στο άρθρο του προσπάθησαν, αλλά απέτυχαν, να εντοπίσουν άλλοι συνάδελφοί του. Ωστόσο, τη δουλειά του ο Βρετανός γιατρός την είχε πετύχει: εκείνη τη χρονιά, το 1998, τα ποσοστά των εμβολιασμών μειώθηκαν δραματικά, με συνέπεια την επανεμφάνιση και διάδοση παλαιών παιδικών ασθενειών. Το περιοδικό The Lancet απέσυρε το άρθρο, ισχυριζόμενο πως ο Γουέικφιλντ βασίστηκε σε ψευδή στοιχεία και πως «ξεγέλασε» τους υπευθύνους του εντύπου. Η ιατρική κοινότητα εξοστράκισε τον αντιεμβολιαστή γιατρό, όμως η ζημία που έκανε τότε συνεχίζει να έχει απόνερα έως σήμερα, σε διεθνές επίπεδο. Εννοείται ότι τόσο ο ίδιος όσο και οι οπαδοί του επιμένουν πως όλο αυτό είναι ένας πόλεμος του πανίσχυρου ιατροφαρμακευτικού λόμπι για το κέρδος και μόνον. Ο ίδιος ο Γουέικφιλντ συνεχίζει τον αντιεμβολιαστικό ακτιβισμό. Παραμένει αμετανόητος. Ηταν επόμενο, λοιπόν, πολύς κόσμος να αντιδράσει με καχυποψία απέναντι στο εμβόλιο κατά του κορωνοϊού. Αν υπάρχει καταδίκη και δαιμονοποίηση των καθιερωμένων και δοκιμασμένων εμβολίων στα παιδιά, ήταν πολύ φυσικό να υπάρξει κάτι ανάλογο με ένα νέο εμβόλιο και, μάλιστα, για έναν ιό του οποίου η ύπαρξη και μόνον αυτού αμφισβητείται από ορισμένους «εναλλακτικούς». Το ζήτημα με αυτές τις «εναλλακτικές» δήθεν επιστημονικές απόψεις είναι ότι πάντοτε προέρχονται από τους ίδιους τους επιστήμονες και όχι από κοινούς, αστοιχείωτους «ψεκασμένους». Η πηγή έχει πάντοτε μια εγκυρότητα – αυτήν της ιδιότητας. Από κει και πέρα, βέβαια, το ξέρουμε καλά αυτό, η ιδιότητα δεν αρκεί. Τα ευρήματα του δρος Γουέικφιλντ δεν επιβεβαιώθηκαν και στην ουσία «ψώνισε» από ένα ευρύ, διεθνές ακροατήριο που είναι πάντοτε έτοιμο και πρόθυμο να ακούσει την τάδε ή τη δείνα εναλλακτική «θεωρία» – που έχει μέσα της το ακραίο συνωμοσιολογικό στοιχείο. Υπάρχει ένα γεγονός που μπορούμε να κατανοήσουμε και εμείς οι μη γιατροί, μη επιστήμονες: για χρόνια, ο εμβολιασμός μείωσε, ή και εξαφάνισε ακόμη, παιδικές (και όχι μόνον) ασθένειες. Η μείωση του εμβολιασμού τις έφερε πάλι στο προσκήνιο. Ο καθείς ας επιλέξει κατά πως καταλαβαίνει λοιπόν.  Γράφει στην Καθημερινή από το 1999. Από το 2013 είναι αρχισυντάκτης του πολιτιστικού ένθετου «Τέχνες και Γράμματα» της κυριακάτικης έκδοσης.  Τελευταία άρθρα:"
kathimerini.gr,https://www.kathimerini.gr/world/561607174/ipa-to-misos-toy-antiemvoliasmoy-genna-kai-akraia-antidrasi/,The New York Times,ΗΠΑ: Λοιδορούν τους αντιεμβολιαστές μετά θάνατον,2021-11-29T12:08:12+02:00,THE NEW YORK TIMES,"Κάποιες ιστοσελίδες εκθέτουν αρνητές που πέθαναν, με βιτριολικά σχόλια χρηστών σε βάρος τους Η σφοδρή αντίθεση των αντιεμβολιαστικών κύκλων στην ανοσοποίηση του πληθυσμού έχει γεννήσει την αντίδραση όσων θεωρούν ότι ο εμβολιασμός είναι απαραίτητος για τον περιορισμό του κορωνοϊού, και ιδίως σε μια απολύτως πολωμένη κοινωνία όπως οι ΗΠΑ τα τελευταία χρόνια οι πιο ακραίοι φτάνουν στο να λοιδορούν και να εκθέτουν όσους πέθαναν από Covid-19 ενώ ήταν αρνητές – και δεν είναι λίγοι. Μέχρι λίγο πριν τον θάνατό του από κορωνοϊό τον Σεπτέμβριο, ο Νικ Μπλέντσοου δεν έκρυβε την αντίθεσή τους στις μάσκες και τα εμβόλια στον λογαριασμό του στο Facebook. Ο μηχανικός αυτοκινήτων από την Αλαμπάμα έκανε και εκστρατεία κατά της χρήσης μάσκας στα σχολεία, καταριόταν τον πρόεδρο Τζο Μπάιντεν «και το εμβόλιό του» και ανέβασε και βίντεο όπου αμφισβητούσε την αποτελεσματικότητα των εμβολίων. Όμως οι τελευταίες του λέξεις πριν διασωληνωθεί ήταν μόλις βγει από το νοσοκομείο να εμβολιαστεί, όπως αναφέρει ο πατέρας του 41χρονου. Δεν κατάφερε ωστόσο να συνέλθει, αφήνοντας πίσω σύζυγο και τέσσερα παιδιά. Την επόμενη μέρα του θανάτου του ο πατέρας του άρχισε να καλεί όσους είναι ανεμβολίαστοι να σπεύσουν να εμβολιαστούν. Αν και οι λεπτομέρειες του θανάτου και της αλλαγής στάσης του τις στιγμές της απελπισίας υπήρχαν μόνο στη σελίδα του στο Facebook. Παρά ταύτα μία εβδομάδα αργότερα εικόνα της σελίδας ανέβηκε σε ιστοσελίδα που συλλέγει πληροφορίες για τους θανάτους των αντιεμβολιαστών. Αμέσως μετά η ιστοσελίδα του νεκρού αρνητή πλημμύρισε με προσβολές και ειρωνείες. «Κάνουν σχόλια ότι έπρεπε να πεθάνει και ότι άξιζε τον θάνατο», αναφέρει ο πατέρας του, Χαλ Μπλέντσοου. «Κι αυτό πόνεσε». Δεν πρόκειται για εξαίρεση: Μια σειρά ιστοσελίδες που υποκρίνονται ότι είναι διδακτικές είναι γεμάτες μίσος και ειρωνεία κατά των ανεμβολίαστων που έχουν αναρτήσεις με τον Ντόναλντ Τραμπ και με συντηρητικές θεωρίες συνωμοσίας. Σε μια σελίδα αναγράφεται: Όλοι όσοι αναφέρονται στον παρακάτω κατάλογο βοήθησαν στη διασπορά παραπληροφόρησης για την Covid-19 και πλήρωσαν το τίμημα των απόψεών τους. Μεταδώστε τον [κατάλογο] ώστε να αποτρέψετε να κάνουν και άλλοι το ίδιο σφάλμα». Η αλήθεια είναι ότι επαναλαμβάνεται συνεχώς η ίδια τραγική αλληλουχία στις αναρτήσεις των αρνητών: Πρώτα βλέπει κανείς αντικυβερνητικές εικόνες και μηνύματα που απορρίπτουν την ύπαρξη του κορωνοϊού ή την αποτελεσματικότητα των εμβολίων. Μετά έρχεται η παραδοχή ότι ο χρήστης κόλλησε και ασθένησε και ακολουθούν έντρομες αναρτήσεις περί επικείμενης διασωλήνωσης. Στις περισσότερες περιπτώσεις, τον επίλογο γράφουν συγγενείς που αναρτούν μηνύματα όπως «Αναπαύσου εν ειρήνη», ενώ σε ορισμένους λογαριασμούς υπάρχει και έρανος για το κόστος της κηδείας… Μεταξύ των νεκρών που έχουν εκτεθεί με τον τρόπο αυτόν από όσους αντιδρούν ακραία στον αντιεμβολιασμό είναι ζευγάρια άνδρα και γυναίκας, επίσης πατέρας και γιος που κατέληξαν, ένας άνδρας από το Άινταχο του οποίου η τελευταία ανάρτηση ήταν η αντίθεση στην υποχρέωση των φοιτητών για εμβολιασμό, μια νοσοκόμα που έκανε εκστρατεία κατά της χρήσης μάσκας στα σχολεία, αλλά και ένας 50χρονος που είχε ήδη μπει στο νοσοκομείο με Covid-19 και δήλωνε: «Ακόμη δεν υποστηρίζω τη χρήση μάσκας ή τον εμβολιασμό. Εγώ λέω να ζούμε ελεύθεροι». Τρεις εβδομάδες αργότερα πέθανε. Ειδήσεις σήμερα ⇒ Βρετανία: Επίκεται καθολικός εμβολιασμός με την τρίτη δόση ⇒ Ευρώπη: Κόκκινος συναγερμός για την πανδημία Ακολουθήστε το kathimerini.gr στο Google News και μάθετε πρώτοι όλες τις ειδήσεις Δείτε όλες τις τελευταίες Ειδήσεις από την Ελλάδα και τον Κόσμο, στο kathimerini.gr "
kathimerini.gr,https://www.kathimerini.gr/politics/561594844/g-oikonomoy-o-k-polakis-amfisvitei-toys-epistimones-kai-epimenei-na-stirizei-toys-antiemvoliastes/,Πολιτική,Γ. Οικονόμου: Ο κ. Πολάκης αμφισβητεί τους επιστήμονες και επιμένει να στηρίζει τους αντιεμβολιαστές,2021-11-19T22:30:07+02:00,"
Newsroom","«Την ώρα που σχεδόν 9 στους 10 διασωληνωμένους στις ΜΕΘ δεν έχουν κάνει το εμβόλιο, ο κ. Πολάκης αμφισβητεί τους επιστήμονες και επιμένει να στηρίζει τους αντιεμβολιαστές», τονίζει σε δήλωσή του ο κυβερνητικός εκπρόσωπος, Γιάννης Οικονόμου, απαντώντας σε ανάρτηση του πρώην αναπληρωτή υπουργού Υγείας του ΣΥΡΙΖΑ. Καλεί τον κ. Τσίπρα να τον αποδοκιμάσει δημόσια και υπογραμμίζει ότι «αν δεν το πράξει, θα επιβεβαιώσει για άλλη μια φορά ότι ο κ. Πολάκης είναι σε διατεταγμένη υπηρεσία». «Με σύμβουλο και συνεργάτη τον κ. Πολάκη, στον οποίο είχε εμπιστευθεί τη θέση του αναπληρωτή υπουργού Υγείας στην κυβέρνησή του, γίνεται αντιληπτό πως θα διαχειριζόταν την πανδημία» καταλήγει ο κ. Οικονόμου.  "
kathimerini.gr,https://www.kathimerini.gr/society/561592726/antiemvoliastes-i-syllipsi-toy-dikigoroy-kai-i-ereyna-gia-toys-aytochthones-ellines-ithageneis/,Κοινωνία,Αντιεμβολιαστές: Η σύλληψη του δικηγόρου και η έρευνα για τους «Αυτόχθονες Έλληνες ιθαγενείς»,2021-11-19T09:02:08+02:00,"
Γιάννης Σουλιώτης","Εντείνεται όπως όλα δείχνουν η πίεση των δικαστικών και διωκτικών αρχών στους αναγνωρίσιμους κήρυκες του αντιεμβολιαστικού κινήματος.  Εντείνεται όπως όλα δείχνουν η πίεση των δικαστικών και διωκτικών αρχών στους αναγνωρίσιμους κήρυκες του αντιεμβολιαστικού κινήματος. Το βράδυ της Τετάρτης συνελήφθη, κατόπιν εισαγγελικής παραγγελίας, από αστυνομικούς του Τμήματος Ασφαλείας Αγίου Στεφάνου ο δικηγόρος Νίκος Αντωνιάδης, που έγινε γνωστός για τη ρητορική και τις απόψεις του κατά των εμβολίων, της διασωλήνωσης κ.ο.κ. Η σύλληψή του έγινε μετά την υποβολή από τη Δίωξη Ηλεκτρονικού Εγκλήματος στον εισαγγελέα βίντεο με πρόσφατη εκπομπή του κ. Αντωνιάδη στο Διαδίκτυο, στην οποία διατύπωνε τις γνωστές απόψεις του για την πανδημία και τις αλλαγές στον Ποινικό Κώδικα. Ο Ν. Αντωνιάδης έγινε γνωστός για τη ρητορική και τις απόψεις του κατά των εμβολίων, της διασωλήνωσης κ.ά. Σύμφωνα με αρμόδιες πηγές, ο εισαγγελέας παρήγγειλε τη σύλληψη του κ. Αντωνιάδη για τα αδικήματα της διασποράς ψευδών ειδήσεων και της διέγερσης σε ανυπακοή. Αστυνομικοί μετέβησαν το βράδυ της Τετάρτης στο σπίτι του στα βόρεια προάστια και τον συνέλαβαν στο πλαίσιο του αυτοφώρου. Ωστόσο, λόγω της δικηγορικής του ιδιότητας ουσιαστικά δεν προσήχθη και αναμένεται να παραπεμφθεί σε δίκη με την τακτική διαδικασία. Σύμφωνα με αστυνομική πηγή, ο δρόμος για τη δίωξη σε βάρος του αντιεμβολιαστή-δικηγόρου άνοιξε μετά την ψήφιση του νέου Ποινικού Κώδικα και τη θεσμοθέτηση του άρθρου 191 για τη διασπορά ψευδών ειδήσεων. Το συγκεκριμένο άρθρο επιτρέπει την αυτεπάγγελτη δίωξη όποιου διακινεί ψευδείς ειδήσεις ικανές να προκαλέσουν ανησυχία στους πολίτες. Σε πρόσφατη (8 Νοεμβρίου) προφητική εκπομπή του, που βρίσκεται αναρτημένη στο Διαδίκτυο, ο κ. Αντωνιάδης κατήγγειλε την εφαρμογή του άρθρου «απ’ όλες τις Εισαγγελίες και πρωτίστως της Αθήνας». Μετά τη σύλληψή του ο δικηγόρος δημοσιοποίησε στην ιστοσελίδα του κείμενο με το οποίο επιτίθεται στον εισαγγελέα που διέταξε τη σύλληψή του ισχυριζόμενος ότι «έστησε όλο αυτό το σκηνικό με αποκλειστικό σκοπό να ικανοποιήσει τα αρπακτικά των ΜΜΕ». Στο μεταξύ, στην Εισαγγελία υπεβλήθη υλικό το οποίο αφορά τα ευρήματα της έρευνας που πραγματοποίησε η Δίωξη Ηλεκτρονικού Εγκλήματος για την περίπτωση των «Αυτοχθόνων Ελλήνων Ιθαγενών». Ο διαχειριστής της ομάδας στο Διαδίκτυο ταυτοποιήθηκε, ενώ έγινε και έρευνα στο σπίτι. Αντίθετα, το σκέλος της προκαταρκτικής που αφορά σελίδες του εξωτερικού και λογαριασμούς στα κοινωνικά δίκτυα παραμένει σε εκκρεμότητα.  Τελευταία άρθρα:"
kathimerini.gr,https://www.kathimerini.gr/world/561586657/nea-zilandia-fyli-ton-maori-zitise-apo-toys-antiemvoliastes-diadilotes-na-min-chrisimopoioyn-ton-choro-chaka/,Κόσμος,Νέα Ζηλανδία: Φυλή των Μαορί ζήτησε από τους αντιεμβολιαστές διαδηλωτές να μην χρησιμοποιούν τον χορό χάκα,2021-11-15T08:44:55+02:00,"
Newsroom","Η νομοθεσία της Νέας Ζηλανδίας έχει αναγνωρίσει τη φυλή Νγκάτι Τόα ως πολιτιστικούς φύλακες του χάκα Κα Μάτε, τον οποίο οι αντιεμβολιαστές αναπαρήγαγαν στη διάρκεια των πρόσφατων διαδηλώσεών τους Μια φυλή των Μαορί στη Νέα Ζηλανδία, που έχει τα πνευματικά δικαιώματα του πιο διάσημου παραδοσιακού χορού χάκα, ζήτησε από τους διαδηλωτές κατά των εμβολίων της Covid-19 να μην τον χρησιμοποιούν για να προωθήσουν το μήνυμά τους. Η νομοθεσία της Νέας Ζηλανδίας έχει αναγνωρίσει τη φυλή Νγκάτι Τόα ως πολιτιστικούς φύλακες του χάκα Κα Μάτε, τον οποίο οι αντιεμβολιαστές αναπαρήγαγαν στη διάρκεια των πρόσφατων διαδηλώσεών τους εναντίον των περιορισμών που έχουν υιοθετηθεί στη χώρα για την ανάσχεση της Covid-19. «Δεν στηρίζουμε τις θέσεις τους», τόνισε η φυλή σε ανακοίνωσή της. «Οι Νγκάτι Τόα καταδικάζουν τη χρήση του χάκα Κα Μάτε για την προώθηση μηνυμάτων εναντίον του εμβολιασμού κατά της Covid-19», πρόσθεσε. Αν και υπάρχουν πολλές μορφές χάκα που έχουν δημιουργηθεί από διάφορες φυλές για διαφορετικές χρήσεις και περιστάσεις, ο «Κα Μάτε» είναι ο πιο γνωστός διότι τον χορεύει η εθνική ομάδα ράγκμπι της Νέας Ζηλανδίας, γνωστή και ως All Blacks, πριν από κάθε αγώνα εδώ και περισσότερο από έναν αιώνα. Η Νέα Ζηλανδία, η οποία έχει ένα από τα χαμηλότερα ποσοστά κρουσμάτων Covid-19 παγκοσμίως, δυσκολεύεται να αντιμετωπίσει ένα νέο κύμα της επιδημίας που οφείλεται στο ιδιαίτερα μεταδοτικό παραλλαγμένο στέλεχος Δέλτα του κορωνοϊού. Η πρωθυπουργός Τζασίντα Άρντερν αναγκάστηκε να αλλάξει τη στρατηγική της κυβέρνησής της και πλέον δηλώνει ότι οι Νεοζηλανδοί θα πρέπει να μάθουν να ζουν με τον ιό. Στόχος της Άρντερν είναι να εμβολιαστεί το 90% των πολιτών που μπορούν να ανοσοποιηθούν προτού αρθούν τα lockdowns. Αυτή τη στιγμή το ποσοστό των πλήρως εμβολιασμένων κατά της Covid-19 φτάνει το 81%, όμως η Νεοζηλανδή πρωθυπουργός παραδέχθηκε σήμερα ότι οι υγειονομικές αρχές δυσκολεύονται να πείσουν μερικούς νεαρούς Μαορί λόγω της παραπληροφόρησης σχετικά με τα εμβόλια. «Οπότε δεν είναι ζήτημα πρόσβασης. Προσπαθούμε να ξεπεράσουμε πολύ περισσότερα από αυτό και από τις συζητήσεις που είχα, αυτό είναι ένα από τα θέματα που μας δυσκολεύει όλους», επεσήμανε η Άρντερν αναφερόμενη στην παραπληροφόρηση μιλώντας στον τηλεοπτικό σταθμό TVNZ. Ως τις 13 Νοεμβρίου το 76% των Μαορί είχε λάβει μία δόση εμβολίου κατά της Covid-19 και το 60% ήταν πλήρως εμβολιασμένο. Οι αρχές ανακοίνωσαν 173 νέα κρούσματα κορονοϊού σήμερα, ανεβάζοντας τον συνολικό απολογισμό σε περισσότερα από 8.500. Πηγές: ΑΠΕ-ΜΠΕ, AFP, Reuters  Ειδήσεις σήμερα ⇒ Αυστρία: Lockdown για δύο εκατ. ανεμβολίαστους από σήμερα ⇒ Σε κλοιό το ΕΣΥ, στα όριά τους ΜΕΘ και υγειονομικοί ⇒ «Ρωγμές» στο τείχος των ανεμβολίαστων Ακολουθήστε το kathimerini.gr στο Google News και μάθετε πρώτοι όλες τις ειδήσεις Δείτε όλες τις τελευταίες Ειδήσεις από την Ελλάδα και τον Κόσμο, στο kathimerini.gr  "
kathimerini.gr,https://www.kathimerini.gr/society/561586474/thessaloniki-antiemvoliastes-exyvrisan-sinefil/,Κοινωνία,Θεσσαλονίκη: Αντιεμβολιαστές εξύβρισαν σινεφίλ,2021-11-14T20:43:19+02:00,"
Newsroom","Μικροένταση σημειώθηκε αργά το απόγευμα της Κυριακής στο πλαίσιο πορείας αντιεμβολιαστών στη Θεσσαλονίκη. Οι διαδηλωτές διέρχονταν μπροστά από το κινηματοθέατρο Ολύμπιον, όταν μία μικρή ομάδα ξεκίνησε να φωνάζει συνθήματα κατά ατόμων που βρίσκονταν εκεί για την τελετή λήξης του 62ου φεστιβάλ κινηματογράφου. Οι αντιεμβολιαστές πέταξαν φυλλάδια κι εξαπέλυσαν ύβρεις κατά των σινεφίλ. Επενέβη η Αστυνομία και σταδιακά τα πνεύματα ηρέμησαν.  ΜΕ πληροφορίες από το thestival "
kathimerini.gr,https://www.kathimerini.gr/world/561586108/italia-para-tis-apagoreyseis-antiemvoliastes-diadilosan-sto-kentro-toy-milanoy/,Κόσμος,Ιταλία: Παρά τις απαγορεύσεις αντιεμβολιαστές διαδήλωσαν στο κέντρο του Μιλάνου,2021-11-13T22:55:40+02:00,"
Newsroom","Παρά την απαγορευτική απόφαση της Ιταλίδας υπουργού Εσωτερικών, αντιεμβολιαστές και επικριτές του «πράσινου πάσου εμβολιασμένου» εισήλθαν στην κεντρική πλατεία του Μιλάνου, Πιάτσα Ντουόμο. Οι αστυνομικοί προσπάθησαν να κλείσουν τις οδούς που οδηγούν στην πλατεία αλλά οι διαδηλωτές μπερδεύτηκαν μέσα στο μεγάλο πλήθος που είχε βγει για την καθιερωμένη, σαββατιάτικη βόλτα και χρησιμοποιώντας μικρές παρόδους έφτασαν τελικά στην πλατεία Ντουόμο.  Υπήρξαν στιγμές έντασης με την αστυνομία χωρίς όμως τραυματισμούς. Νωρίτερα, οι αντιεμβολιαστές είχαν προσπαθήσει να συντονίσουν τις κινήσεις τους μέσω Telegram στο διαδίκτυο.  Στην Ρώμη, οι αμφισβητίες του «πράσινου πάσου» προχώρησαν μόνον σε καθιστική διαμαρτυρία (η οποία επιτρέπεται από τους νέους κανόνες) με σύνθημα: «είμαστε ο λαός της κάθε ιταλικής πλατείας».  Υπενθυμίζεται ότι η Ιταλίδα υπουργός Εσωτερικών Λουτσιάνα Λαμορτζέζε αποφάσισε να απαγορεύσει τις κινητοποιήσεις αυτές σε όλα τα κεντρικά σημεία των πόλεων, τις πορείες, όπως και κάθε είδους διαδήλωση κοντά σε γραφεία κομμάτων, συνδικάτων, στην Βουλή, στην Γερουσία και στα διάφορα υπουργεία.     "
kathimerini.gr,https://www.kathimerini.gr/opinion/561583999/antiemvoliastes-kai-anemvoliastoi/,Απόψεις,Αντιεμβολιαστές και ανεμβολίαστοι,2021-11-13T21:00:40+02:00,"
Θοδωρής Γεωργακόπουλος","Αντιεμβολιαστές και ανεμβολίαστοι είναι δύο διαφορετικά πράγματα. Ξέραμε από πριν από την πανδημία ότι το ποσοστό των Ελλήνων που πιστεύουν ανοησίες για τα εμβόλια, δεν εμβολιάζουν τα παιδιά τους και γενικά έχουν μια “ψεκασμένη” στάση για το θέμα είναι πάρα πολύ μικρό. Το ποσοστό των ανεμβολίαστων κατά της Covid, ωστόσο, δεν είναι μικρό -είναι σχεδόν 1 στους 4 ενήλικες. Πού οφείλεται η διαφορά; Πώς έγιναν τόσοι άνθρωποι αρνητές ενός αποτελεσματικού και δωρεάν όπλου στη συλλογική μάχη κατά της πανδημίας; Πώς γίνεται άνθρωποι που σε όλη τους τη ζωή έκαναν ό,τι τους έλεγαν οι ειδικοί χωρίς να βγάζουν κιχ (εμβόλια στο στρατό, εμβόλια στα παιδιά, ό,τι φάρμακο τους πει να πάρουν ένας γιατρός που βλέπουν για πρώτη φορά) τώρα να στυλώνουν τα πόδια και να αρνούνται, επειδή κάτι διάβασαν στο Facebook; Σύμφωνα με πολλούς, πρόκειται απλά για μια ακόμα έκφραση της αντισυστημικής στάσης μέρους του πληθυσμού σε διάφορες χώρες του κόσμου. Όπως και άλλα θέματα (η μετανάστευση, το Brexit, το αποτέλεσμα των αμερικανικών εκλογών) “τα εμβόλια” έγιναν ένα εργαλείο για να εκφράσει ένας κόσμος την οργή του απέναντι στους θεσμούς, τις “ελίτ” κι έναν κόσμο που αλλάζει υπερβολικά γρήγορα. Δεν έγιναν όλοι αυτοί οι άνθρωποι ξάφνου αντιεμβολιαστές. Τα εμβόλια ήταν μόνο μία αφορμή. To Pew Research Center χρησιμοποιεί στις έρευνές του δύο ερωτήσεις για να ξεχωρίσει τους πολίτες που, λέει, είναι πιο ευάλωτοι στο λαϊκισμό από τους υπόλοιπους. Οι ερωτήσεις είναι: “Συμφωνείτε ή διαφωνείτε ότι οι απλοί άνθρωποι θα μπορούσαν να λύσουν τα προβλήματα της χώρας καλύτερα από τους πολιτικούς;” και “Συμφωνείτε ή διαφωνείτε ότι οι περισσότεροι πολιτικοί δεν ενδιαφέρονται γι’ αυτά που σκέφτονται άνθρωποι όπως εγώ;”. Η επιλογή τους βασίζεται σε μια κεντρική ιδέα με την οποία (σύμφωνα με τη βιβλιογραφία) συμφωνούν οι αντισυστημικοί, ευάλωτοι στο λαϊκισμό άνθρωποι: ότι “οι ελίτ” και “ο λαός” είναι δύο διακριτά πράγματα που βρίσκονται σε διαρκή διαμάχη. Στην τελευταία έρευνα της διαΝΕΟσις για τις απόψεις και τις στάσεις των Ελλήνων για την πανδημία και τους εμβολιασμούς, την οποία έτρεξε η εταιρεία Metron Analysis τη δεύτερη εβδομάδα του Οκτωβρίου σε πανελλαδικό δείγμα, προσθέσαμε αυτές τις ερωτήσεις, για να δούμε αν μας λένε κάτι ενδιαφέρον γι’ αυτό τον εγχώριο “αντισυστημικό”, “λαϊκιστικό”, “ευάλωτο στον αυταρχισμό” (ή όπως αλλιώς θέλετε να τον αποκαλέσετε) κόσμο. Με βάση τις απαντήσεις τους, οι ερευνητές της Metron Analysis χώρισαν τους ερωτηθέντες σε τρεις χώρους: στο χώρο “απόρριψης του πολιτικού προσωπικού”, στον οποίο ανήκουν αυτοί που συμφωνούν και με τις δύο απόψεις (αυτοί που το Pew θα κατέτασσε στους πιο ευάλωτους στο λαϊκισμό), στο χώρο “αποδοχής του πολιτικού προσωπικού”, στον οποίο ανήκουν αυτοί που διαφωνούν και με τις δύο απόψεις και στον ενδιάμεσο χώρο, όπου ανήκουν όλοι οι υπόλοιποι. Βγήκαν δύο ενδιαφέροντα συμπεράσματα. Πρώτα απ’ όλα, ο χώρος “απόρριψης” του πολιτικού προσωπικού στην Ελλάδα αποτελεί σχεδόν 43% του συνόλου, ένα ποσοστό που μοιάζει πολύ μεγάλο, κι αυτό είναι ένα ενδιαφέρον θέμα από μόνο του. Αναλύοντας τα στοιχεία από τις άλλες χώρες όπου έχει κάνει την ίδια ερώτηση το Pew, όμως, οι αναλυτές της Metron Analysis κατέγραψαν ότι χώρες όπως η Ισπανία, η Ιταλία και η Γαλλία έχουν παρόμοια ποσοστά (45%, 43% και 40% αντίστοιχα). Αντίθετα, σε χώρες όπως η Ολλανδία, η Δανία και η Γερμανία το αντίστοιχο ποσοστό είναι 25-26% -ενώ στη Σουηδία είναι 12%. Επίσης ενδιαφέρον, όμως, είναι το εξής: σε όλες τις χώρες της Ευρώπης όπου έχει γίνει αντίστοιχη έρευνα, το ποσοστό του “ενδιάμεσου χώρου” είναι πάνω-κάτω ίδιο: ανάμεσα στο 40 και το 50%. Σε όλες. Ένα το κρατούμενο. Το δεύτερο συμπέρασμα ήταν αναμενόμενο: η μεγάλη διαφορά των απαντήσεων αυτών που “απορρίπτουν” το πολιτικό προσωπικό σε σχέση με αυτούς που το “αποδέχονται”. Σε κάποιες περιπτώσεις η διαφορά είναι χαώδης: 6 στους 10 από αυτούς  που απορρίπτουν το πολιτικό προσωπικό πιστεύουν ότι “τα πράγματα πάνε στη λάθος κατεύθυνση” ενώ 3 στους 4 αυτών που το αποδέχονται πιστεύουν ακριβώς το αντίθετο. Το ποσοστό αυτών που “απορρίπτουν το πολιτικό προσωπικό” που δηλώνουν ότι αισθάνθηκαν μελαγχολία, κατάθλιψη ή απελπισία τις τελευταίες εβδομάδες, ή είχαν αγχώδεις διαταραχές τον τελευταίο χρόνο (κρίσεις πανικού, άγχος) είναι τριπλάσιο από αυτών που “αποδέχονται το πολιτικό προσωπικό”. Και, βέβαια, διαφέρουν πολύ και στο θέμα του εμβολιασμού. Μόνο το 10% από αυτούς που αποδέχονται το πολιτικό προσωπικό δηλώνουν ότι δεν έχουν εμβολιαστεί. Το αντίστοιχο ποσοστό σε αυτούς που το απορρίπτουν είναι 32%. Υπάρχουν και άλλοι παράγοντες που επηρεάζουν το αν κάποιος θα αρνηθεί να εμβολιαστεί κατά της Covid. Το εκπαιδευτικό υπόβαθρο παίζει ρόλο, όπως και το αν ζει σε αστικές περιοχές ή στην επαρχία. Αλλά το αν και κατά πόσο αποδέχεται τους θεσμούς και το “σύστημα” φαίνεται πως είναι επίσης σημαντικός παράγοντας, κι ας μην είναι απόλυτη η ταύτιση (οι ανεμβολίαστοι είναι πολύ λιγότεροι από αυτό το 43%, άλλωστε). Αλλά αξίζει, τέλος, να θυμόμαστε και το άλλο: σε άλλες χώρες όπου οι αντισυστημικοί/λαϊκιστές είναι εξίσου πολλοί, ένα μείγμα πειθούς και επιβολής με διάφορες μορφές υποχρεωτικότητας φαίνεται πως έχει οδηγήσει σε υψηλότερα ποσοστά εμβολιασμών από ό,τι εδώ. Και στην Ισπανία, και στη Γαλλία και στην Ιταλία, το ποσοστό των εμβολιασμένων ενηλίκων είναι πια αισθητά πάνω από 80%.  Τελευταία άρθρα:"
kathimerini.gr,https://www.kathimerini.gr/society/561581335/archimandritis-vartholomaios-oi-antiemvoliastes-monachoi-na-min-menoyn-sto-apyrovlito/,Κοινωνία,Αρχιμανδρίτης Βαρθολομαίος: Οι αντιεμβολιαστές μοναχοί να μην μένουν στο απυρόβλητο,2021-11-11T08:46:25+02:00,"
Newsroom","«Είναι παρήγορο που έγινε η παρέμβαση εισαγγελέα για τα fake news μοναχών» Ικανοποιημένος μετά την εισαγγελική παρέμβαση για τα fake news αντιεμβολιαστών ρασοφόρων του Αγίου Όρους εμφανίστηκε ο αρχιμανδρίτης Βαρθολομαίος, καθηγούμενος της Ιεράς Μονής Εσφιγμένου του Άθω. Μιλώντας στον ΣΚΑΪ, ο αρχιμανδρίτης τόνισε πως «είναι παρήγορο που έγινε η παρέμβαση εισαγγελέα για τα fake news μοναχών, παρήγορο που παρεμβαίνουν οι αρχές, θα ήταν ακόμα πιο παρήγορο να είχα παρέμβει και νωρίτερα, εμείς έχουμε κάνει προ μηνών την καταγγελία που έκανα δημόσια». Πριν από αυτό, διευκρίνισε ο ίδιος, το διαδίκτυο είναι δημόσιο και μάλιστα οι υπεύθυνοι, για αυτό λέγονται υπεύθυνοι έχουν ορίσει υπευθύνους να παρακολουθούν και να ενημερώνουν.  Ερωτηθείς για τους εμβολιασμούς στο Άγιον Όρος ο ηγούμενος σχολίασε ότι «είμαστε 23 στη μονή μας, όλοι εμβολιασμένοι». Πρόσθεσε δε ότι «απ’ ότι ακούω ήδη έχουν ζητήσει πάρα πολλοί να κάνουν την 1η δόση, όχι μόνο την 3η δόση, και με το φόβο των τελευταίων ημερών και όσα ακούγονται γύρω μας και χαίρομαι όχι γιατί φοβούνται οι άνθρωποι και πάνε να κάνουν το εμβόλιο, αλλά παρακινούνται πλέον για το αυτονόητο». Ο αρχιμανδρίτης κατήγγειλε ότι κάποιοι στην ιερά κοινότητα χρησιμοποιούν την ιδιότητα του πνευματικού και κατευθύνουν τους ανθρώπους επιβάλλοντάς τους αυτό που θέλουν να ακολουθήσουν γιατί «έτσι πρέπει».  «Εκμεταλλεύονται την ιδιότητα τους και το Άγιον Όρος και εμπλέκουν και την πίστη. Εγώ ως πνευματικός όταν θα έρθει να μού εξομολογηθεί κάποιος το πρόβλημα την αμαρτία του, οτιδήποτε, εγώ ως πνευματικός έχω κόκκινες γραμμές, μέχρι εκεί, δεν μπορώ να τις ξεπεράσω θα τον συμβουλέψω αλλά μέχρι εκεί δεν μπορώ να του επιβάλλω», ξεκαθάρισε. Δήλωσε ότι μέχρι στιγμής έχει λάβει θαρραλέα μηνύματα για τη στάση του δεν έχει ακούσει μέχρι στιγμής κάτι αρνητικό αλλά «τα αρνητικά θα ακουστούν από τους ίδιους που όπως λέει ο λαός έχουν τη μύγα και μυγιάζονται». «Στα θέματα πανδημίας και των μέτρων υπάρχει άψογη συνεργασία της πολιτικής διοίκησης με την ιερά κοινότητα του Αγίου Όρους συνέβαλλε και στον εμβολιασμό και στην τήρηση των μέτρων και στην προστασία των μονών. Υπάρχουν άνθρωποι όμως που παρακινούν τον κόσμο, και μοναχούς και κόσμο εκτός Αγίου Όρους, να μην εμβολιάζονται. Γίνονται συζητήσεις να μην παρακινούν αλλά το θέμα είναι ότι μένουν στο απυρόβλητο αυτοί οι άνθρωποι» ανέφερε χαρακτηριστικά.  «Σκοπός δικός μου δεν είναι να βγω, περάν από το πρέπει να καταγγείλω αυτούς που προκαλούν το πρόβλημα και την αίτια, αλλά σκοπός μου είναι να παρακινήσουμε τους ανθρώπους, ιδίως τους ανυποψίαστους που παρασύρονται από αυτούς να σκεφθούν απλά και λογικά για το αυτονόητο» τόνισε ο αρχιμανδρίτης Βαρθολομαίος. Ειδήσεις σήμερα • Ασφυκτική πίεση στα νοσοκομεία – Στη μάχη και οι ιδιωτικές κλινικές Ακολουθήστε το kathimerini.gr στο Google News και μάθετε πρώτοι όλες τις ειδήσεις Πηγή: ΑΠΕ – ΜΠΕ, AFP "
kathimerini.gr,https://www.kathimerini.gr/society/561580252/agio-oros-paremvasi-eisaggelea-meta-apo-diloseis-archimandriti-gia-antiemvoliastes-monachoys/,Κοινωνία,Άγιο Όρος: Παρέμβαση εισαγγελέα μετά από δηλώσεις αρχιμανδρίτη για αντιεμβολιαστές μοναχούς,2021-11-10T15:58:57+02:00,"
Newsroom","Ο προϊστάμενος της Εισαγγελίας Πρωτοδικών Θεσσαλονίκης έδωσε εντολή να διενεργηθεί προκαταρκτική έρευνα Εισαγγελική παρέμβαση προκάλεσαν δηλώσεις του αρχιμανδρίτη Βαρθολομαίου, καθηγούμενου της Ιεράς Μονής Εσφιγμένου του Αγίου Όρους, περί αντιεμβολιαστών ρασοφόρων του Άθω που αρνούνται να κάνουν το εμβόλιο κατά του κορωνοϊού και επιπλέον επηρεάζουν με την ακραία ρητορική τους πιστούς που έχουν υπό την πνευματική τους σκέπη για να μην το κάνουν. Ο προϊστάμενος της Εισαγγελίας Πρωτοδικών Θεσσαλονίκης έδωσε εντολή να διενεργηθεί προκαταρκτική έρευνα στο πλαίσιο της οποίας θα κληθεί ο καθηγούμενος (της νέας, νόμιμης αδελφότητας Εσφιγμένου) να καταθέσει, κατονομάζοντας αυτούς στους οποίους αναφέρεται, ώστε να διαπιστωθεί εάν τελούν το αδίκημα της διασποράς ψευδών ειδήσεων. Μιλώντας στο ραδιόφωνο της ΕΡΤ, ο αρχιμανδρίτης ζήτησε την παρέμβαση της Δικαιοσύνης, τονίζοντας χαρακτηριστικά πως «όταν μυρίζει θάνατος γύρω μας, όχι μόνο στο Αγιο Όρος αλλά και σε όλο τον κόσμο, δεν μπορεί κανείς να κωφεύει». Ο ίδιος ανέφερε, μεταξύ άλλων, ότι ένα καθαρά ιατρικό θέμα έχει μετατραπεί σε πνευματικό, καταγγέλλοντας ότι «συνειδητά κάποιοι καλόγεροι λένε ψέματα, χρησιμοποιώντας το όνομα του Αγιορείτη ή ακόμη και του Εσφιγμενίτου…». Το Άγιον Όρος δέχθηκε ισχυρό πλήγμα από την Covid-19 καθώς είναι αρκετές δεκάδες οι μοναχοί που νόσησαν από την έναρξη της πανδημίας και κάποιοι εξ αυτών κατέληξαν εξαιτίας επιπλοκών της νόσου. Ειδήσεις σήμερα • Κορωνοϊός: Ακόμη 5 περιοχές στο «βαθύ κόκκινο» •Γερμανία: Συστάση για εμβολιασμό μόνο με Pfizer για εγκύους και νέους κάτω των 30 •Τζανάκης: 9.000-11.000 κρούσματα τις επόμενες τρεις εβδομάδες Ακολουθήστε το kathimerini.gr στο Google News και μάθετε πρώτοι όλες τις ειδήσεις Πηγή: ΑΠΕ – ΜΠΕ "
kathimerini.gr,https://www.kathimerini.gr/opinion/561551191/milon-tis-eridos-oi-antiemvoliastes/,Απόψεις,Μήλον της Εριδος οι αντιεμβολιαστές,2021-10-22T20:59:06+03:00,"
Σταύρος Τζίμας","Ανεβασμένη στο φουσκωμένο κύμα του αντιεμβολιασμού, η πολιτική ελίτ της Βουλγαρίας οδεύει προς την τρίτη, από την άνοιξη, εκλογική αναμέτρηση, στις 14 Νοεμβρίου, με το ενδεχόμενο η χώρα να μην αποκτήσει και πάλι κυβέρνηση να προβάλλει ως το πλέον πιθανό. Τα κόμματα έχουν αποδυθεί σε επιχείρηση αλίευσης ψήφων στο νεφέλωμα των αρνητών του κορωνοϊού, της μάσκας και των εμβολίων, που εξαπλώνεται ταχύτατα στη χώρα, και την ίδια ώρα οι άνθρωποι πεθαίνουν αβοήθητοι αφού ουδείς τολμάει να αναλάβει την ευθύνη λήψης και επιβολής μέτρων για την αναχαίτιση της πανδημίας. Την Τρίτη, ο υπηρεσιακός υπουργός Υγείας γλίτωσε την τελευταία στιγμή –τον φυγάδευσε η αστυνομία ενώ έκανε τις δηλώσεις– το λιντσάρισμα από αρνητές υπερμάχους των «ανθρωπίνων δικαιωμάτων», διότι έκλεισε για δύο εβδομάδες τα σχολεία καθώς η χώρα «ψήνεται» στον πυρετό της COVID. Ολα τα κόμματα επέκριναν την απόφαση του υπουργού, κανένα δεν είπε λέξη για τους εναντίον του προπηλακισμούς. Οι «ψεκασμένοι» και οι φοβισμένοι θα είναι σίγουρα η παράμετρος που θα επηρεάσει και πιθανότατα θα καθορίσει το αποτέλεσμα στη δύσκολη εξίσωση των βουλγαρικών εκλογών. Πολιτικά κόμματα και υποψήφιοι διαγκωνίζονται για το ποιος θα τους προσεγγίσει περισσότερο και θα υποβάλει πιο ταπεινά τα «σέβη» του στις αντιεπιστημονικές και σκοταδιστικές αντιλήψεις τους, με τους πολιτικούς ηγέτες, πλην του Μπορίσοφ, να αρνούνται να εμβολιαστούν, κάνοντας γλυκά μάτια στη δεξαμενή των αντιεμβολιαστών. Ακόμη και αυτός ο πρόεδρος της Δημοκρατίας και υποψήφιος στις εκλογές (διεξάγονται ταυτόχρονα βουλευτικές και προεδρικές) Ρούμεν Ράντεφ αποφεύγει να δηλώσει δημόσια εάν έχει κάνει το εμβόλιο ή εάν προτίθεται να το κάνει, προφανώς για να μη δυσαρεστήσει τους αρνητές ψηφοφόρους. Οι εκλογές της Βουλγαρίας θα είναι οι κατεξοχήν «εκλογές των ψεκασμένων», αφού σύμφωνα με τις δημοσκοπήσεις ποσοστό τουλάχιστον 70% των πολιτών αρνούνται να εμβολιαστούν, επιλέγοντας να ξορκίζουν τον ιό με μαντζούνια (κάνουν θραύση στη χώρα) και εξακοντίζοντας κατάρες κατά της επιστήμης και της «νέας τάξης πραγμάτων». Το πλέον επικίνδυνο, ωστόσο, και από τον ίδιο τον ιό είναι ο λαϊκισμός της πολιτικής ελίτ, για την οποία η «αγία ψήφος» τοποθετείται υπεράνω της δημόσιας υγείας και της ζωής των πολιτών. Κόμματα και ηγεσίες παλεύουν ενόψει της ψηφοφορίας να κεφαλαιοποιήσουν στην κάλπη όλη αυτή την παράνοια, την οποία την επομένη θα χρειαστεί να διαχειριστούν. Και θα έχει ενδιαφέρον να δούμε εάν ο «χυλός» της άρνησης αποκτήσει και τη δική του πολιτική έκφραση, πιο συγκροτημένη και επίσημη από τις ακροδεξιές οργανώσεις που μετεωρίζονται τώρα στο «καζάνι» του, συμπαρασύροντας το καταρρέον υφιστάμενο πολιτικό σκηνικό.  Τελευταία άρθρα:"
kathimerini.gr,https://www.kathimerini.gr/opinion/readers/561548902/oi-antiemvoliastes-kai-to-syntagma/,Γράμματα Αναγνωστών,Οι αντιεμβολιαστές και το Σύνταγμα,2021-10-20T22:25:00+03:00,ΕΥΑΓΓΕΛΟΣ ΑΝΔΡΙΑΝΟΣ ,"Κύριε διευθυντάΜερικοί αντιεμβολιαστές απειλούν τους αστυνομικούς ότι θα καταδικασθούν σε δέκα χρόνια κάθειρξη για καταπάτηση του Συντάγματος επειδή κάνουν ελέγχους για την εφαρμογή των μέτρων κατά της διαδόσεως του κορωνοϊού. Οι άνθρωποι αυτοί και γενικά οι αντιεμβολιαστές, που προκαλούν τη διάδοση της θανατηφόρου ασθένειας με την παρεμπόδιση εφαρμογής των μέτρων αποτροπής της εξαπλώσεώς της, παραβιάζουν το Σύνταγμα και τον Ποινικό Κώδικα. Συγκεκριμένα: Οταν προβάλλουν τα ατομικά τους δικαιώματα εναντίον των δικαιωμάτων του συνόλου των πολιτών παραβιάζουν το άρθρο 25 παρ. 3 του Συντάγματος κατά το οποίο, «η καταχρηστική άσκηση δικαιώματος δεν επιτρέπεται». Οταν συμβάλλουν με την πολεμική τους στην εξάπλωση της ασθένειας, παραβιάζουν την υποχρέωσή τους να εκπληρώνουν το χρέος τους της κοινωνικής και εθνικής αλληλεγγύης, που επιβάλλεται με την παράγραφο 4 του ίδιου άρθρου 25. Οταν παραβιάζουν τα μέτρα που έχει λάβει το κράτος για να αποτραπεί η διάδοση της μεταδοτικής ασθένειας του κορωνοϊού, παραβιάζουν το άρθρο 285 του Ποινικού Κώδικα κατά το οποίο τιμωρούνται, με κάθειρξη έως δέκα ετών αν η παραβίαση είχε ως αποτέλεσμα να μεταδοθεί η ασθένεια σε ανθρώπους, με κάθειρξη τουλάχιστον δέκα ετών αν προκλήθηκε θάνατος και με ισόβια κάθειρξη αν προκλήθηκε θάνατος μεγάλου αριθμού ανθρώπων. Οταν εμποδίζουν τους ελέγχους εφαρμογής των μέτρων κατά της διαδόσεως του κορωνοϊού με την παρεμπόδιση των σχετικών αστυνομικών ελέγχων, με τις απαγορευμένες συγκεντρώσεις, με τη χρήση της μάσκας κ.λπ. παραβιάζουν το άρθρο 288 του Ποινικού Κώδικα κατά την παράγραφο 1 του οποίου, «όποιος ματαιώνει ή δυσχεραίνει την ενέργεια που είναι αναγκαία για να αποτραπεί ή να κατασταλεί ένας κίνδυνος που υπάρχει ή που επίκειται για τη ζωή ή την υγεία ανθρώπου ή για ξένες ιδιοκτησίες, τιμωρείται με φυλάκιση έως τρία έτη ή χρηματική ποινή». "
kathimerini.gr,https://www.kathimerini.gr/opinion/readers/561544093/i-pandimia-covid-kai-oi-antiemvoliastes/,Γράμματα Αναγνωστών,Η πανδημία COVID και οι αντιεμβολιαστές,2021-10-16T23:20:00+03:00,ΓΕΩΡΓΙΟΣ ΚΟΥΛΟΥΚΗΣ,"Κύριε διευθυντάΗ πανδημία του κορωνοϊού που ζούμε σήμερα αποτελεί ασφαλώς μια μεγάλη πρόκληση στην οποία οφείλουμε όλοι να ανταποκριθούμε με επιτυχία, διότι αν αποτύχουμε, οι συνέπειες δεν θα είναι αναστρέψιμες. Οπως λέει ο μεγάλος Αγγλος ιστορικός Arnold Toynbee στο μνημειώδες δωδεκάτομο έργο του «Σπουδή της Ιστορίας» (A Study of History), οι λαοί εξελίσσονται μόνον όταν αντιμετωπίζουν επιτυχώς τις διάφορες προκλήσεις που δέχονται, αλλιώς καταστρέφονται ή έστω μένουν στάσιμοι. Πώς αντιμετωπίζεται επιτυχώς μία πρόκληση; Κατά τον Toynbee, τη λύση δίνουν οι «Δημιουργικές Μειονότητες» (Creative Minorities, όπως τις ονομάζει), οι λίγοι άνθρωποι δηλαδή που βρίσκουν λύσεις στις προκλήσεις και οι άλλοι τους ακολουθούν, μιμούμενοι τους λίγους, διότι οι ίδιοι δεν μπορούν να βρουν λύση. Στην περίπτωσή μας με τον κορωνοϊό, τη λύση έχουν βρει οι λίγοι άνθρωποι που ανακάλυψαν τα εμβόλια. Τους ακολούθησε αμέσως ο όμοιός τους επιστημονικός κόσμος και στη συνέχεια οι ηγεσίες όλων σχεδόν των χωρών και μετά ένα μέρος των λαών, σε άλλες χώρες κατά πλειοψηφία και σε άλλες κατά μειοψηφία. Μένει όμως ένα αρκετά μεγάλο τμήμα των λαών που αρνείται να ακολουθήσει –οι αντιεμβολιαστές–, που προφασίζεται διάφορες παντελώς αβάσιμες και φανταστικές δικαιολογίες, κυριολεκτικά ανοησίες και τρέλες. Αποτέλεσμα είναι να μην έχει αντιμετωπισθεί η πανδημία στον κόσμο μέχρι σήμερα. Πώς θα πεισθούν οι αντιεμβολιαστές να ακολουθήσουν; Πρέπει να καταλάβουν ότι αν συνεχίσουν να αρνούνται, μας περιμένει η συμφορά. Και αν αυτό δεν το καταλαβαίνουν ή δεν τους νοιάζει, πρέπει να εξαναγκασθούν να συμμορφωθούν. Πρέπει κατ’ αρχάς να στερηθούν τη δυνατότητα να απολαμβάνουν όσα δικαιούνται οι εμβολιασμένοι. Καλώς, συνεπώς, η χώρα μας (και άλλες χώρες) δεν επιτρέπουν στους ανεμβολίαστους να μπαίνουν στα σχολεία και στα πανεπιστήμια, στους χώρους εστίασης και διασκέδασης, στα θέατρα και στους κινηματογράφους και όπου αλλού υπάρχει μεγάλη συγκέντρωση ατόμων. Αν όμως οι περιορισμοί αυτοί δεν αποδειχθούν επαρκείς, πρέπει να ληφθεί ένα άλλο μέτρο, έστω σκληρό: να γίνει υποχρεωτικός ο εμβολιασμός για όλους (όπως συμβαίνει και με άλλα εμβόλια) – και οι παραβάτες να τιμωρούνται με βαρύτατες ποινές. Είναι βέβαια βαρύ το μέτρο, αλλά είναι ο μόνος τρόπος για να μη διακινδυνεύσουμε όλοι τη ζωή μας εξαιτίας των ανεγκέφαλων.  "
kathimerini.gr,https://www.kathimerini.gr/world/561542692/i-akrodexia-vriskei-zotiko-choro-stoys-antiemvoliastes/,Κόσμος,Η Ακροδεξιά βρίσκει ζωτικό χώρο στους αντιεμβολιαστές,2021-10-18T07:49:53+03:00,"Reuters, A.P.","Eπίθεση νεοφασιστών εναντίον του μεγαλύτερου συνδικάτου της Ιταλίας Απόγευμα Σαββάτου, 9 Οκτωβρίου, στη Ρώμη. Περισσότεροι από 10.000 άνθρωποι έχουν κατέβει στην Πιάτσα ντελ Πόπολο, στην καρδιά της ιταλικής πρωτεύουσας, σε συγκέντρωση διαμαρτυρίας κατά της απόφασης που έλαβε η κυβέρνηση του Μάριο Ντράγκι για καθιέρωση της «πράσινης κάρτας», που επιτρέπει στους εμβολιασμένους κατά της COVID-19 να έχουν ελεύθερη πρόσβαση σε μέσα μεταφοράς, χώρους εργασίας και ψυχαγωγίας, αφήνοντας απέξω τους ανεμβολίαστους. Οπως συμβαίνει στις περισσότερες ανάλογες συγκεντρώσεις που εκδηλώνονται σε χώρες της Δύσης, το ετερόκλητο πλήθος περιλαμβάνει χούλιγκαν, οργισμένους με την κυβέρνηση και το κράτος, φανατικούς αντιεμβολιαστές που πιστεύουν σε θεωρίες συνωμοσίας, ελεύθερους επαγγελματίες που ανησυχούν για τις οικονομικές επιπτώσεις του μέτρου ή άλλους που απλά φοβούνται τα εμβόλια. Ανάμεσά τους υπήρχαν όμως και κάποιοι που είχαν άλλα σχέδια, τα οποία είχαν διαδοθεί ευρέως μέσω της διαδικτυακής πλατφόρμας Telegram. Λόγος γίνεται για τη νεοφασιστική οργάνωση Forza Nuova, η οποία πρωταγωνίστησε στη διοργάνωση και στην προπαγάνδιση της συγκέντρωσης. Με τους ηγέτες της, Τζουλιάνο Καστελίνο και Ρομπέρτο Φιόρε, παρόντες στη διαδήλωση, η Forza Nuova κατάφερε να παρασύρει τους μισούς από τους συγκεντρωμένους σε μια πορεία που διέσχισε το ιστορικό κέντρο για να φτάσει έξω από το Παλάτσο Κίτζι, την έδρα της ιταλικής κυβέρνησης. Καθώς οι αστυνομικές δυνάμεις τούς απέτρεψαν από την έφοδο που σχεδίαζαν, έβαλαν ρότα για το κτίριο της Γενικής Συνομοσπονδίας Εργατών Ιταλίας (CGIL), την ισχυρότερη συνδικαλιστική οργάνωση της χώρας. Το κτίριο λεηλατήθηκε και οι νεοφασίστες αναστάτωσαν τη Ρώμη με οδομαχίες που κράτησαν επτά ώρες, ενώ η αστυνομία συνέλαβε 12 στελέχη της οργάνωσης, συμπεριλαμβανομένων των δύο αρχηγών της. Τα πρωτοφανή επεισόδια προκάλεσαν πανεθνικό σοκ στην Ιταλία, όπου το αίτημα να τεθεί εκτός νόμου η Forza Nuova –μια ανοιχτά νεοφασιστική, περιθωριακή οργάνωση, που δεν παίρνει περισσότερο από 0,3% στις εκλογές– βρίσκεται ήδη στην ημερήσια διάταξη. Χτύπησαν όμως τον συναγερμό και σε άλλες χώρες της Δύσης, καθώς ανέδειξαν μια πολύ ανησυχητική τάση διεθνούς εμβέλειας: τις συχνά επιτυχημένες προσπάθειες της Ακροδεξιάς, όπως και της λεγόμενης «εναλλακτικής Δεξιάς» (Alt-Right) τύπου Ντόναλντ Τραμπ και Στιβ Μπάνον, να βρουν ζωτικό χώρο στο νεφέλωμα των αρνητών του κορωνοϊού, της μάσκας και των εμβολίων. Στη Γερμανία, τα αποτελέσματα των πρόσφατων εκλογών άφησαν πικρή γεύση στην ακροδεξιά AfD, που είδε τη δύναμή της να υποχωρεί, σε πανεθνικό επίπεδο, από 12,6% σε 10,3%. Εξαίρεση αποτέλεσε, ωστόσο, η ανατολική Γερμανία, σε μεγάλο μέρος της οποίας οι ακροδεξιοί αναδείχθηκαν πρώτη δύναμη. Ενας από τους παράγοντες που έπαιξε ρόλο ήταν το κλείσιμο του ματιού, στην τελική ευθεία προς τις κάλπες, στους αντιεμβολιαστές. Χαρακτηριστικό είναι το παράδειγμα της πόλης Μπάουτσεν, της Σαξονίας, όπου εξελέγη βουλευτής ο υποψήφιος της AfD Κάρστεν Χίλσε, παρά το γεγονός ότι η πόλη του κατέγραψε τον μεγαλύτερο αριθμό κρουσμάτων σε όλη τη Γερμανία. «Δεν γνωρίζω κανένα που να πέθανε από COVID-19. Αντίθετα, ξέρω πολλούς που αρρώστησαν ή και πέθαναν από τα εμβόλια», δήλωσε ένας ψηφοφόρος του Μπάουτσεν στον ανταποκριτή του τηλεοπτικού δικτύου France 24. Οπως στην Ιταλία και στη Γερμανία, έτσι και στη Γαλλία τα τρία τέταρτα των κατοίκων άνω των 12 ετών ή και παραπάνω είναι πλήρως εμβολιασμένοι.  Η μειοψηφία των πεπεισμένων αντιεμβολιαστών είναι αριθμητικά σημαντική και πολιτικά εύφλεκτη. Κεντρικό ρόλο στις αλλεπάλληλες κινητοποιήσεις τους παίζει ο Φλοριάν Φιλιπό, για μεγάλο διάστημα δεξί χέρι της Μαρίν Λεπέν, ο οποίος τα έσπασε με την επικεφαλής του Εθνικού Συναγερμού και σκοπεύει να κατέβει υποψήφιος για την προεδρία στις εκλογές της επόμενης άνοιξης. Στην τελευταία διαδήλωση εναντίον της «υγειονομικής κάρτας» που καθιέρωσε η κυβέρνηση Μακρόν, στο Παρίσι, αρκετοί συγκεντρωμένοι φορούσαν κίτρινα αστέρια στο μπράτσο, παραπέμποντας στη στοχοποίηση των Εβραίων από τον Αδόλφο Χίτλερ. Πιο άγρια ήταν τα πνεύματα στο Σκάρμπορο της Αγγλίας, όπου ένας αντιεμβολιαστής φώναζε από τα μεγάφωνα: «Οι δίκες της Νυρεμβέργης αρχίζουν. Οι αγχόνες έχουν στηθεί, θα σας κρεμάσουμε γι’ αυτά που κάνατε στη χώρα μας».  Στην Αμερική, οι αρνητές της πανδημίας, της μάσκας και των εμβολίων έχασαν, με την έξοδο του Ντόναλντ Τραμπ από τον Λευκό Οίκο, το ισχυρότερο στήριγμά τους, αλλά οι αντιστάσεις στα μέτρα της κυβέρνησης Μπάιντεν παραμένουν ισχυρές. Την περασμένη εβδομάδα, ο τραμπικός κυβερνήτης Τέξας Γκρεγκ Αμποτ κατήγγειλε τον Αμερικανό πρόεδρο για «εκφοβισμό» πολιτών και επιχειρήσεων, ενώ κήρυξε άκυρες στην πολιτεία του τις αποφάσεις της ομοσπονδιακής κυβέρνησης σχετικά με την υποχρεωτικό εμβολιασμό εργαζομένων. Αφορμή στάθηκε η έκκληση Μπάιντεν προς τις επιχειρήσεις να υποχρεώσουν τους εργαζομένους να εμβολιαστούν, υπό την απειλή ότι σε διαφορετική περίπτωση δεν θα μπορούν να προσέρχονται στους χώρους εργασίας. Μια κίνηση που συνάντησε μεγάλες αντιδράσεις, όχι μόνο από την Ακροδεξιά και την τραμπική Δεξιά, καθώς πολλοί Αμερικανοί θεώρησαν ότι πρόκειται για υπέρβαση εξουσίας της ομοσπονδιακής κυβέρνησης και εκβιασμό με την απειλή της απόλυσης. Μέσο κοινωνικής δικτύωσης και πλατφόρμα ανταλλαγής μηνυμάτων, το Telegram χρησιμοποιήθηκε κατά κόρον από τους τραμπικούς που εισέβαλαν στο Καπιτώλιο. Σήμερα, οι χρήστες του προσεγγίζουν τα 800 εκατομμύρια, έχοντας κερδίσει 70 εκατ. νέους μέσα σε μία μόνο μέρα, την 5η Οκτωβρίου, όταν κατέρρευσαν για κάμποσες ώρες οι πλατφόρμες του ομίλου Facebook. Η πλατφόρμα δημιουργήθηκε το 2013 από τον νεαρό Ρώσο επιχειρηματία Πάβελ Ντούροφ και τον αδελφό του Νικολάι. Τον επόμενο χρόνο, οι αδελφοί Ντούροφ αντιμετώπισαν προβλήματα με τις ρωσικές αρχές γιατί αρνήθηκαν να τους δώσουν στοιχεία για Ουκρανούς του αντιρωσικού μπλοκ που συμμετείχαν στις ταραχές του Κιέβου και μετέφεραν την εταιρεία στο Ντουμπάι. Το Telegram έγινε δημοφιλές σε ακτιβιστές της διεθνούς Ακροδεξιάς, όπως και σε κυκλώματα οργανωμένου εγκλήματος, κυρίως γιατί είναι πιο χαλαρό από άλλες πλατφόρμες, όπως το Facebook και το Twitter, απέναντι σε κακόβουλες αναρτήσεις. Επιπλέον, η κρυπτογράφηση «end-to-end» σημαίνει ότι είναι εξαιρετικά δύσκολο να αποκρυπτογραφηθούν τα μηνύματα από τρίτους, πέραν του αποστολέα και του παραλήπτη.  "
kathimerini.gr,https://www.kathimerini.gr/society/561528427/se-diathesimotita-o-youtuber-antiemvoliastis-astynomikos/,Κοινωνία,Σε διαθεσιμότητα ο youtuber αντιεμβολιαστής αστυνομικός,2021-10-07T13:34:52+03:00,"
Newsroom","Ο αστυνομικός υπηρετεί σε αστυνομικό τμήμα της Δυτικής Αττικής και εμφανίζεται με το όνομα «Τηλέμαχος» Σε διαθεσιμότητα τέθηκε ο αντιεμβολιαστής αστυνομικός, ο οποίος αναρτά βίντεο στο YouTube όπου έχει δικό του κανάλι, καθώς και σε άλλα μέσα κοινωνικής δικτύωσης, από τον περασμένο Ιούλιο, με αντιεμβολιαστικό περιεχόμενο και κατά του κράτους και της αστυνομίας, με αφορμή πάντα τα εμβόλια και την υποχρεωτικότητα των τεστ για τον κορωνοϊό. Λόγω αυτής της δράσης του αστυνομικού, ο οποίος υπηρετεί σε αστυνομικό τμήμα της Δυτικής Αττικής και εμφανίζεται με το όνομα «Τηλέμαχος», έχουν διεξαχθεί, μέχρι στιγμής, τέσσερις Ένορκες Διοικητικές Εξετάσεις (ΕΔΕ). Με βάση το πόρισμα μίας από τις ΕΔΕ, με απόφαση του Αρχηγείου της Ελληνικής Αστυνομίας, επιβλήθηκε σε βάρος του το διοικητικό μέτρο της διαθεσιμότητας. Όπως ανακοινώθηκε από το Αρχηγείο, το συγκεκριμένο υλικό υποβλήθηκε στην αρμόδια εισαγγελική Αρχή και παραγγέλθηκε η διενέργεια προκαταρκτικής εξέτασης από την Υπηρεσία Εσωτερικών Υποθέσεων Σωμάτων Ασφαλείας. Επιπλέον, για λοιπά βίντεο-αναρτήσεις του εν λόγω αστυνομικού οι Ένορκες Διοικητικές Εξετάσεις που έχουν διαταχθεί βρίσκονται σε εξέλιξη. Πηγή: ΑΠΕ – ΜΠΕ "
kathimerini.gr,https://www.kathimerini.gr/society/561514249/eisaggeliki-ereyna-gia-antiemvoliastes-meso-diadiktyoy/,Κοινωνία,Εισαγγελική έρευνα για αντιεμβολιαστές: Σαρώνουν το διαδίκτυο για απάτες και fake news,2021-09-27T19:00:00+03:00,"
Ιωάννα Μάνδρου","Η Δίωξη Ηλεκτρονικού Εγκλήματος, απέστειλε στην Εισαγγελία τα στοιχεία που συγκέντρωσε για περίπου 10 ιστοσελίδες Εντολή για στοχευμένη έρευνα σειράς αδικημάτων, όπως απάτες, διασπορά ψευδών ειδήσεων, πρόκληση πολιτών σε τέλεση αδικημάτων και άλλα, από εκείνους που διακινούν μέσω διαδικτύου προτροπές κατά του εμβολιασμού πολιτών για τον κορωνοϊό, έδωσε στη Δίωξη Ηλεκτρονικού Εγκλήματος η προϊσταμένη της Εισαγγελίας της Αθήνας Σωτηρία Παπαγεωργακοπούλου. Η εισαγγελέας προχώρησε στην παραγγελία για περαιτέρω και σε βάθος διερεύνηση όσων διαθέτουν ιστοσελίδες με αντιεμβολιαστικό περιεχόμενο, μετά τη διαβίβαση από την Δίωξη Ηλεκτρονικού Εγκλήματος φακέλου με στοιχεία που συγκεντρώθηκαν μετά από συντονισμένες έρευνες των τελευταίων ημερών. Η Δίωξη για την αντιμετώπιση του ηλεκτρονικού εγκλήματος, απέστειλε στην Εισαγγελία τα στοιχεία που συγκέντρωσε για περίπου 10 ιστοσελίδες, που διαφημίζουν αντιεμβολιαστικές απόψεις και προτρέπουν τους πολίτες να μην εμβολιάζονται για τον κορωνοϊό, αναπτύσσοντας σειρά έκνομων ενεργειών. Η διαβίβαση των στοιχείων στην Εισαγγελία είχε ως στόχο την παροχή εισαγγελικής εντολής, η οποία και δόθηκε ήδη, προκειμένου η Δίωξη Ηλεκτρονικού Εγκλήματος να προχωρήσει σε βάθος την έρευνα της, ώστε να αποκαλυφθούν ποιοι κρύβονται πίσω από αυτές τις σελίδες που αναρτούν περιεχόμενο που θέτει σε κίνδυνο την υγεία των πολιτών ακόμα και τη ζωή τους. Η έρευνα θα διενεργηθεί με την εποπτεία του εισαγγελέα Νικόλαου Στεφανάκου και στη στενή συνεργασία με τη Δίωξη Ηλεκτρονικού Εγκλήματος, ενώ παράλληλα τρέχουν οι έρευνες της Εισαγγελίας Αθηνών για δικηγόρους και άλλους που δραστηριοποιούνται, ενδεχομένως με το αζημίωτο, στα θολά νερά του λεγόμενου αντιεμβολιαστικού κινήματος καθώς και άλλες έρευνες σε όλη την επικράτεια για πλαστά πιστοποιητικά εμβολιασμού η νόσησης και λοιπά, καθώς έχει δοθεί παραγγελία από τον ίδιο τον Εισαγγελέα του Αρείου Πάγου Βασίλειο Πλιώτα για στοχευμένες έρευνες σε όλη τη χώρα προκειμένου να παταχθούν φαινόμενα έκνομων ενεργειών από αντιεμβολιαστές η άλλους που εκμεταλλεύονται πολίτες που τάσσονται κατά του εμβολίου.  Δικαιοσύνης Τελευταία άρθρα:"
kathimerini.gr,https://www.kathimerini.gr/society/561513505/antiemvoliastes-tin-triti-ta-porismata-tis-el-as-gia-tis-ereynes-sto-diadiktyo/,Κοινωνία,Αντιεμβολιαστές: Την Τρίτη τα πορίσματα της ΕΛ.ΑΣ. για τις έρευνες στο Διαδίκτυο,2021-09-26T17:34:18+03:00,"
Newsroom","Την Τρίτη πρόκειται να ανακοινωθούν τα πορίσματα της έρευνας με αντικείμενο περιπτώσεις στο Διαδίκτυο και στα μέσα κοινωνικής δικτύωσης οι οποίες παραβιάζουν τη νομοθεσία σχετικά με τη δημόσια ασφάλεια και τη δημόσια υγεία, όπως ανακοίνωσε η Διεύθυνση Δίωξης Ηλεκτρονικού Εγκλήματος Την Τρίτη, 28 Σεπτεμβρίου 2021, πρόκειται να ανακοινωθούν τα πορίσματα της έρευνας με αντικείμενο περιπτώσεις στο Διαδίκτυο και στα μέσα κοινωνικής δικτύωσης οι οποίες παραβιάζουν τη νομοθεσία σχετικά με τη δημόσια ασφάλεια και τη δημόσια υγεία, όπως ανακοίνωσε η Διεύθυνση Δίωξης Ηλεκτρονικού Εγκλήματος του Αρχηγείου της Ελληνικής Αστυνομίας. ⇒ Διαβάστε ακόμη: Θεοδωρικάκος για απάτη από αντιεμβολιαστές: «Στη Δικαιοσύνη όλες οι σχετικές υποθέσεις» Η ανακοίνωση της Διεύθυνσης Δίωξης Ηλεκτρονικού Εγκλήματος: «Ακολουθώντας την εντολή του υπουργού Προστασίας του Πολίτη, Τάκη Θεοδωρικάκου, η υπηρεσία μας εργάζεται εντατικά για τη διερεύνηση περιπτώσεων στο διαδίκτυο και στα μέσα κοινωνικής δικτύωσης οι οποίες παραβιάζουν τη νομοθεσία σχετικά με τη δημόσια ασφάλεια και τη δημόσια υγεία. Τα πορίσματα της έρευνας θα ανακοινωθούν την Τρίτη 28 Σεπτεμβρίου 2021». ⇒ Διαβάστε ακόμη: Παρέμβαση Αρείου Πάγου για αντιεμβολιαστές Για τις έρευνες της Δίωξης Ηλεκτρονικού Εγκλήματος σε ιστοσελίδες και λογαριασμούς στα social media που υποκινούν τους πολίτες σε μη συμμόρφωση με τα μέτρα κατά της Covid, μίλησε ο διευθυντής της υπηρεσίας, Βασίλης Παπακώστας. Όπως δήλωσε στον ΣΚΑΪ, πέρα από το ποινικό κομμάτι, γίνεται και φορολογικός έλεγχος και μπορεί να επιβληθούν βαρύτατα πρόστιμα. «Από χθες με εντολή του υπουργού Προστασίας του Πολίτη, Τάκη Θεοδωρικάκου ξεκινήσαμε μια έρευνα να εντοπίσουμε κάποιους, οι οποίοι χρησιμοποιώντας ιστολόγια και λογαριασμούς στα μέσα κοινωνικής δικτύωσης προβαίνουν σε αναρτήσεις και δημοσιεύσεις, επικίνδυνες για τη δημόσια υγεία», σημείωσε. Επιπλέον, εξήγησε τις διαδικασίες που ακολουθούνται μετά τον εντοπισμό των συγκεκριμένων λογαριασμών, αναφέροντας ότι το «take down» (κατέβασμα) των ιστοσελίδων δεν μπορεί να γίνει από την ελληνική αστυνομία και γίνεται μόνο για συγκεκριμένα αδικήματα.  «Αυτό που γίνεται είναι ότι σχηματίζεται δικογραφία, ενημερώνονται οι εισαγγελικές αρχές, αυτές με τη σειρά τους χαρακτηρίζουν τα αδικήματα και στη συνέχεια η δικογραφία υποβάλλεται προκειμένου να πάρει τη νόμιμη οδό της δικαιοσύνης», ανέφερε.  Πρόσθεσε μάλιστα ότι στο μικροσκόπιο των αρχών μπορεί να βρεθούν τόσο προσωπικά προφίλ όσο και σελίδες υποκινητών, καθώς «δεν έχει σημασία αν το αδίκημα και η διέγερση γίνεται από ένα πρόσωπο ή είναι συλλογικό».   Τόνισε επίσης ότι υπάρχουν καταγγελίες και από πολίτες, οι οποίοι εντοπίζουν τέτοιες αναρτήσεις, τις προωθούν στη Δίωξη Ηλεκτρονικού Εγκλήματος και εντάσσονται στο πλαίσιο της έρευνας. Σημειώνεται το προηγούμενο διάστημα σχηματίστηκαν δικογραφίες για τουλάχιστον 28 άτομα που ήταν αρνητές της μάσκας.  ⇒ Διαβάστε ακόμη: Κορωνοϊός: Οι ταυτότητες των αρνητών και οι θεωρίες συνωμοσίας Νωρίτερα, ο υπουργός Προστασίας του Πολίτη, Τάκης Θεοδωρικάκος, δήλωσε μεταξύ άλλων ότι «η χώρα έχει ανάγκη να προχωρήσει μπροστά, με ασφάλεια, με ενότητα και δεν πρόκειται να επιτρέψουμε σε διάφορες ομάδες που καθοδηγούνται από την ανευθυνότητα, την οπισθοδρομική στάση και τον παραλογισμό ή και κάθε είδους ιδιοτέλεια, να δημιουργήσουν αναστάτωση στην κοινωνία». Πρόσθεσε μάλιστα ότι μετά την ανακοίνωση για τις έρευνες στο Διαδίκτυο, πολλοί είναι οι πολίτες που συνδράμουν το έργο των αρχών για τον εντοπισμό τέτοιων περιπτώσεων.  ⇒ Διαβάστε ακόμη: Αρνητές εμβολίου: Εντολή Θεοδωρικάκου για έρευνα στα social media Τελευταίες ειδήσεις "
kathimerini.gr,https://www.kathimerini.gr/society/561513361/antiemvoliastes-se-exelixi-oi-ereynes-sto-diadiktyo-poies-diadikasies-akoloythoyntai/,Κοινωνία,Αντιεμβολιαστές: Σε εξέλιξη οι έρευνες στο Διαδίκτυο – Ποιες διαδικασίες ακολουθούνται,2021-09-26T12:26:54+03:00,"
Newsroom","Ο διευθυντής της Δίωξης Ηλεκτρονικού Εγκλήματος επισήμανε ότι πέρα από το ποινικό κομμάτι, γίνεται και φορολογικός έλεγχος και μπορεί να επιβληθούν βαρύτατα πρόστιμα Για τις έρευνες της Δίωξης Ηλεκτρονικού Εγκλήματος σε ιστοσελίδες και λογαριασμούς στα social media που υποκινούν τους πολίτες σε μη συμμόρφωση με τα μέτρα κατά της Covid, μίλησε ο διευθυντής της υπηρεσίας, Βασίλης Παπακώστας.  Όπως δήλωσε στον ΣΚΑΪ, πέρα από το ποινικό κομμάτι, γίνεται και φορολογικός έλεγχος και μπορεί να επιβληθούν βαρύτατα πρόστιμα.  «Από χθες με εντολή του υπουργού Προστασίας του Πολίτη, Τάκη Θεοδωρικάκου ξεκινήσαμε μια έρευνα να εντοπίσουμε κάποιους, οι οποίοι χρησιμοποιώντας ιστολόγια και λογαριασμούς στα μέσα κοινωνικής δικτύωσης προβαίνουν σε αναρτήσεις και δημοσιεύσεις, επικίνδυνες για τη δημόσια υγεία», σημείωσε, προσθέτοντας ότι υπάρχουν αρκετές ελληνικές, οι οποίες ερευνώνται.  Επιπλέον, εξήγησε τις διαδικασίες που ακολουθούνται μετά τον εντοπισμό των συγκεκριμένων λογαριασμών, αναφέροντας ότι το «take down» (κατέβασμα) των ιστοσελίδων δεν μπορεί να γίνει από την ελληνική αστυνομία και γίνεται μόνο για συγκεκριμένα αδικήματα.  «Αυτό που γίνεται είναι ότι σχηματίζεται δικογραφία, ενημερώνονται οι εισαγγελικές αρχές, αυτές με τη σειρά τους χαρακτηρίζουν τα αδικήματα και στη συνέχεια η δικογραφία υποβάλλεται προκειμένου να πάρει τη νόμιμη οδό της δικαιοσύνης», ανέφερε.  Πρόσθεσε μάλιστα ότι στο μικροσκόπιο των αρχών μπορεί να βρεθούν τόσο προσωπικά προφίλ όσο και σελίδες υποκινητών, καθώς «δεν έχει σημασία αν το αδίκημα και η διέγερση γίνεται από ένα πρόσωπο ή είναι συλλογικό».   Τόνισε επίσης ότι υπάρχουν καταγγελίες και από πολίτες, οι οποίοι εντοπίζουν τέτοιες αναρτήσεις, τις προωθούν στη Δίωξη Ηλεκτρονικού Εγκλήματος και εντάσσονται στο πλαίσιο της έρευνας. Σημειώνεται το προηγούμενο διάστημα σχηματίστηκαν δικογραφίες για τουλάχιστον 28 άτομα που ήταν αρνητές της μάσκας.  Νωρίτερα, ο υπουργός Προστασίας του Πολίτη, Τάκης Θεοδωρικάκος, δήλωσε μεταξύ άλλων ότι «η χώρα έχει ανάγκη να προχωρήσει μπροστά, με ασφάλεια, με ενότητα και δεν πρόκειται να επιτρέψουμε σε διάφορες ομάδες που καθοδηγούνται από την ανευθυνότητα, την οπισθοδρομική στάση και τον παραλογισμό ή και κάθε είδους ιδιοτέλεια, να δημιουργήσουν αναστάτωση στην κοινωνία». Πρόσθεσε μάλιστα ότι μετά την ανακοίνωση για τις έρευνες στο Διαδίκτυο, πολλοί είναι οι πολίτες που συνδράμουν το έργο των αρχών για τον εντοπισμό τέτοιων περιπτώσεων.  Υπενθυμίζεται ότι χθες Σάββατο, παρουσιάστηκε έγγραφο σε πρωινή εκπομπή του ΑΝΤ1, στο οποίο φαίνεται η προσπάθεια εξαπάτησης πολιτών από επιτήδειους, οι οποίοι τους ζητούν χρήματα έτσι ώστε να τους εξασφαλίσουν ότι δεν θα έχουν καμία επίπτωση στην περίπτωση μη τήρησης των μέτρων ή μη εμβολιασμού κατά της Covid. "
kathimerini.gr,https://www.kathimerini.gr/society/561513295/theodorikakos-gia-apati-apo-antiemvoliastes-sti-dikaiosyni-oles-oi-schetikes-ypotheseis/,Κοινωνία,Θεοδωρικάκος για απάτη από αντιεμβολιαστές: «Στη Δικαιοσύνη όλες οι σχετικές υποθέσεις»,2021-09-26T09:29:39+03:00,"
Newsroom","Για την παρέμβασή του προκειμένου να βάλει τέλος στα fake news που διαδίδονται μέσω Διαδικτύου και θέτουν σε κίνδυνο τη δημόσια υγεία μίλησε ο υπ. Προστασίας του Πολίτη Για την παρέμβασή του προκειμένου να βάλει τέλος στα fake news που διαδίδονται μέσω Διαδικτύου και θέτουν σε κίνδυνο τη δημόσια υγεία μίλησε ο υπουργός Προστασίας του Πολίτη, Τάκης Θεοδωρικάκος. «Η χώρα έχει ανάγκη να προχωρήσει μπροστά, με ασφάλεια, με ενότητα και δεν πρόκειται να επιτρέψουμε σε διάφορες ομάδες που καθοδηγούνται από την ανευθυνότητα, την οπισθοδρομική στάση και τον παραλογισμό ή και κάθε είδους ιδιοτέλεια, να δημιουργήσουν αναστάτωση στην κοινωνία», τόνισε μιλώντας στον ΣΚΑΪ, σημειώνοντας ότι «όλες οι σχετικές υποθέσεις πρέπει να πάνε αμέσως στη δικαιοσύνη».  Πρόσθεσε μάλιστα ότι μετά την ανακοίνωση, πολλοί είναι οι πολίτες που συνδράμουν το έργο των αρχών για τον εντοπισμό τέτοιων περιπτώσεων.  Υπενθυμίζεται ότι χθες Σάββατο, παρουσιάστηκε έγγραφο σε πρωινή εκπομπή του ΑΝΤ1, στο οποίο φαίνεται η προσπάθεια εξαπάτησης πολιτών, από τους οποίους ζητούν χρήματα επιτήδειοι έτσι ώστε να τους εξασφαλίσουν ότι δεν θα έχουν καμία επίπτωση στην περίπτωση μη τήρησης των μέτρων ή μη εμβολιασμού κατά της Covid. "
kathimerini.gr,https://www.kathimerini.gr/society/561512083/mitropolitis-apantaei-kairia-kai-me-chioymor-se-antiemvoliastes/,Κοινωνία,Μητροπολίτης απαντάει καίρια και με χιούμορ σε αντιεμβολιαστές,2021-09-25T20:25:54+03:00,"
Απόστολος Λακασάς","Μετά την επίδοση κειμένου διαμαρτυρίας στην Ιερά Μητρόπολη Λαρίσης και Τυρνάβου για την πρωτοβουλία προγράμματος εμβολιασμού Δεν μπορεί να κρύψει το χαμόγελό του για τις αντιδράσεις που προκάλεσε η ανακοίνωση της Μητρόπολής του, ωστόσο πλέον ζητεί να πέσουν οι τόνοι και όλοι να επικεντρωθούν στο πρόγραμμα εμβολιασμού. Ο λόγος για τον μητροπολίτη Λαρίσης και Τυρνάβου κ. Ιερώνυμο, η καίρια και με πολύ χιούμορ απάντηση του οποίου προς τους αντιεμβολιαστές επικροτήθηκε από μεγάλη μερίδα της κοινής γνώμης.  ⇒ Διαβάστε ακόμη: Αρνητές εμβολίου: Εντολή Θεοδωρικάκου για έρευνα στα social media Η ανακοίνωση της Μητρόπολης, απαντώντας στους αντιδρώντες, περιγράφει και τα γεγονότα: «Πραγματοποιήθηκε έξω από τα γραφεία της Ιεράς Μητροπόλεως Λαρίσης και Τυρνάβου πανθεσσαλική/πανελλαδική συγκέντρωση 48(!!!) αντιεμβολιαστών, οι οποίοι διαμαρτυρήθηκαν ενάντια στην πρωτοβουλία της Ιεράς Μητροπόλεως να συνεργαστεί με την 5η Υγειονομική Περιφέρεια και κινητή μονάδα εμβολιασμών να παρευρίσκεται κάθε Κυριακή βάσει προγράμματος έξω από Ιερούς Ναούς ώστε να καταπολεμηθεί ο φόβος και να διευκολυνθούν συνάνθρωποί μας στη θωράκισή τους ενάντια στην πανδημία». ⇒ Διαβάστε ακόμη: Παρέμβαση Αρείου Πάγου για αντιεμβολιαστές Οπως ανέφερε χθες στην «Κ» ο κ. Ιερώνυμος, η Ιερά Μητρόπολη σέβεται όλες τις απόψεις, ωστόσο οφείλει να απαντάει με αντεπιχειρήματα, ανάλογα και με το περιεχόμενο των επιχειρημάτων. Για παράδειγμα, οι αντιδρώντες επέκριναν όσους τάσσονται υπέρ του εμβολιασμού πως είναι μασόνοι. «Ο σεβασμιώτατος κ. Ιερώνυμος καθώς και το σύνολο των συνεργατών της Ιεράς Μητροπόλεως δηλώνουν πως ούτε έχουν σχέση με τέτοιους χώρους ούτε γνωρίζουν τέτοιους ανθρώπους. Πιστεύουμε πως μετά τη δήλωσή μας αυτή καταρρίπτεται το επιχείρημα και οι αγαπητοί μας διαμαρτυρόμενοι θα προσέλθουν να εμβολιαστούν», σχολίασε η Μητρόπολη. ⇒ Διαβάστε ακόμη: Κορωνοϊός: Οι ταυτότητες των αρνητών και οι θεωρίες συνωμοσίας Πλέον ο κ. Ιερώνυμος ρίχνει το βάρος του στην προσπάθεια εμβολιασμού που ξεκινάει από αύριο, καλώντας τους πιστούς να προσέλθουν χωρίς ενδοιασμούς για να εμβολιασθούν. Συγκεκριμένα, αύριο στον Μητροπολιτικό Ιερό Ναό του Αγίου Αχιλλίου στη Λάρισα θα βρίσκεται κινητή μονάδα εμβολιασμών, οργανωμένη από την 5η Υγειονομική Περιφέρεια. Κατόπιν η κινητή μονάδα του ΕΣΥ θα πάει σε χωριά της περιοχής, ώστε να εμβολιαστούν πολίτες που δεν μπορούν να φύγουν από τη δουλειά τους τις καθημερινές. Να σημειωθεί ότι μετά την επίδοση του κειμένου διαμαρτυρίας εναντίον της πρωτοβουλίας της, η Ιερά Μητρόπολη Λαρίσης και Τυρνάβου μοίρασε σοκολατάκια στους συγκεντρωμένους για να μη φύγουν, όπως ανέφερε η ίδια η Μητρόπολη στην ανακοίνωσή της, πικραμένοι. Τελευταίες ειδήσεις  Ο Απόστολος Λακασάς γεννήθηκε το 1968 στην Αθήνα. Οι βασικές πανεπιστημιακές σπουδές του ήταν στη Νομική Σχολή Αθηνών. Από το 1994 εργάζεται στην «Καθημερινή». Την τελευταία εικοσαετία είναι αρμόδιος για τα θέματα παιδείας, έρευνας, καινοτομίας, έχοντας καλύψει και εκκλησιαστικά θέματα. Παράλληλα, παρουσιάζει και καλλιτεχνικά θέματα, κυρίως θεατρικά. Τελευταία άρθρα:"
kathimerini.gr,https://www.kathimerini.gr/society/561510697/paremvasi-areioy-pagoy-gia-antiemvoliastes/,Κοινωνία,Παρέμβαση Αρείου Πάγου για αντιεμβολιαστές,2021-09-24T07:34:05+03:00,"
Ιωάννα Μάνδρου","Αμεσα μέτρα για να σταματήσουν οι διώξεις και τα αυτόφωρα κατά γιατρών, υγειονομικών και εκπαιδευτικών ζήτησε ο κ. Πλιώτας Γενικευμένη παρέμβαση της Εισαγγελίας του Αρείου Πάγου εκδηλώθηκε χθες μετά την αύξηση των περιστατικών με έκνομες ενέργειες αντιεμβολιαστών, που στρέφονται κατά γιατρών, υγειονομικών και κυρίως εκπαιδευτικών, μηνύοντας και σύροντάς τους στα δικαστήρια και στα αστυνομικά τμήματα. Σε μια προσπάθεια να τεθεί φρένο στις έκνομες δράσεις αρνητών του εμβολίου και στην ταλαιπωρία που υφίστανται κρατικοί λειτουργοί και πολίτες, οι οποίοι προσάγονται στα δικαστήρια διότι τηρούν τον νόμο για την πανδημία, ο εισαγγελέας του Αρείου Πάγου Βασίλειος Πλιώτας με εγκύκλιό του απευθύνθηκε προς τους εισαγγελείς και ζήτησε να ληφθούν άμεσα μέτρα για να σταματήσουν οι διώξεις και τα αυτόφωρα. Με την εισαγγελική εγκύκλιο τίθεται φραγμός στην ενεργοποίηση μηνύσεων κατά εκπαιδευτικών, γιατρών και άλλων, καθώς ο κ. Πλιώτας καθόρισε το πλαίσιο ενέργειας των αστυνομικών αλλά και των εισαγγελικών αρχών, όταν παραλαμβάνουν μηνύσεις από αρνητές. Ειδικότερα, ο εισαγγελέας του Αρείου Πάγου με την εγκύκλιό του ζητάει να μην κινείται η αυτόφωρη διαδικασία και να μην προσάγονται ενώπιον των δικαστικών αρχών εκπαιδευτικοί, γιατροί ή άλλοι πολίτες όταν μηνύονται από αντιεμβολιαστές. Προς τούτο, μάλιστα, εντέλλεται, πρώτα τους αστυνομικούς ή όποιους άλλους ανακριτικούς υπαλλήλους που παραλαμβάνουν σχετικές μηνύσεις, να μην κινούν καμία δικαστική διαδικασία. Καθορίζοντας ειδικότερα το πλαίσιο των κινήσεών τους, ορίζει να αφήνουν «κάτω τα μολύβια» μόλις παραλάβουν τέτοιες μηνύσεις και να ειδοποιούν πάραυτα τον αρμόδιο, κατά τόπον, εισαγγελέα. Στη συνέχεια, κατά την εισαγγελική εγκύκλιο, ο εισαγγελέας οφείλει άμεσα να εξετάσει τα καταγγελλόμενα, να μην κινήσει διαδικασίες ποινικών διώξεων, αυτοφώρου και κάθε δικαστική διαδικασία, κρίνοντας ως προσχηματικές τις σχετικές μηνύσεις.  Ο εισαγγελέας του Αρείου Πάγου επισημαίνει τους κινδύνους για τους μηνυόμενους, το κοινωνικό σύνολο και τη δημόσια υγεία από τις πρακτικές αντιεμβολιαστών, και κρούει τον κώδωνα του κινδύνου για αυστηρή εφαρμογή της σχετικής εγκυκλίου του. Αναφέρει επί λέξει: «Η αρνητική όμως αυτή τακτική μπορεί να αποτελέσει αφορμή αδικαιολόγητης προσωπικής ταλαιπωρίας ευσυνείδητων δημόσιων λειτουργών, που εκτίθενται στον κίνδυνο προσαγωγών και συλλήψεων, να διαταράξει την ομαλή διεξαγωγή του εκπαιδευτικού έργου ή αναλόγως μιας δημόσιας υγειονομικής υπηρεσίας και ακόμη, με εξελισσόμενη την αλληλουχία των καταστάσεων, να συμβάλει στον κίνδυνο νόσησης από τον κορωνοϊό COVID-19, δηλαδή βλάβης της υγείας ή της ζωής στο κοινωνικό περιβάλλον και σε αυτό ακόμη το ευαίσθητο μαθητικό περιβάλλον».Παράλληλα, ο εισαγγελέας του Αρείου Πάγου αναφέρεται και στο θέμα των πλαστών πιστοποιητικών εμβολιασμού ή νόσησης και κινητοποιεί τις εισαγγελικές αρχές για παραδειγματική τιμωρία όσων παραβαίνουν τον νόμο. Σημειώνει μάλιστα ότι μπορεί οι όποιοι πολίτες να έχουν την άποψή τους για τα εμβόλια, όμως δεν μπορεί να παραβαίνουν τον νόμο εις βάρος του κοινωνικού συνόλου. Ειδική αναφορά κάνει ο ανώτατος εισαγγελικός λειτουργός στην πάταξη κυκλωμάτων που εκμεταλλεύονται πολίτες, οπαδούς του λεγόμενου αντιεμβολιαστικού κινήματος, φθάνοντας σε ακραία σημεία παρανομίας, με τη διάδοση μέσω Διαδικτύου ψευδών ειδήσεων, με την οικονομική αφαίμαξη αφελών και μη, ενώ έχουν παρουσιαστεί και ελέγχονται από τη Δικαιοσύνη ακόμη και περιστατικά (σχετικές αποκαλύψεις είχε κάνει η «Καθημερινή» της Κυριακής) εκταφής νεκρών ηλικιωμένων που πέθαναν από κορωνοϊό, στη λογική αντιεμβολιαστών που θεωρούν ότι οι άνθρωποι αυτοί απεβίωσαν διότι φταίνε οι γιατροί που τους χορήγησαν απαγορευμένα φάρμακα!  Δικαιοσύνης Τελευταία άρθρα:"
kathimerini.gr,https://www.kathimerini.gr/society/561509539/mosialos-se-antiemvoliastes-min-agorasete-to-iphone13-ftiachtike-se-molis-enan-chrono/,Κοινωνία,"Μόσιαλος σε αντιεμβολιαστές: Μην αγοράσετε το iPhone13, φτιάχτηκε σε μόλις έναν χρόνο",2021-09-23T12:34:31+03:00,"
Newsroom","Το iPhone 13 χρησιμοποίησε ο Ηλίας Μόσιαλος για να απαντήσει σε όσους αμφισβητούν τα εμβόλια κατά του κορωνοϊου, υποστηρίζοντας ότι αναπτύχθηκαν σε πολύ σύντομο χρονικό διάστημα Το παράδειγμα της αγοράς του νέου iPhone 13 χρησιμοποίησε ο Ηλίας Μόσιαλος για να απαντήσει σε όσους αμφισβητούν τα εμβόλια κατά του κορωνοΐου, υποστηρίζοντας ότι αναπτύχθηκαν σε πολύ σύντομο χρονικό διάστημα. Σε ανάρτησή του στο Facebook, ο καθηγητής Πολιτικής της Υγείας της Σχολής Οικονομικών και Πολιτικών Επιστημών του Λονδίνου (LSE) αναφέρει: «Μην αγοράζετε το iPhone 13. Το ανέπτυξαν σε μόλις έναν χρόνο. Το πρώτο iPhone χρειάστηκε δισεκατομμύρια χρόνια για να φτιαχτεί, πώς μπορούμε να εμπιστευτούμε ένα iPhone που αναπτύχθηκε τόσο γρήγορα;». Σε παλαιότερη ανάρτησή του, ο κ. Μόσιαλος έχει τονίσει πως «οι αντιεμβολιαστές ΔΕΝ είναι θύματα», καθώς «έχουν την τύχη να ζουν σε μια χώρα που τους παρέχει το εμβόλιο, και επίσης έχουν την επιλογή να κάνουν το εμβόλιο για να προστατευθούν» και υποστήριξε πως: «Θύμα δεν είναι ο αντιεμβολιαστής που υπονομεύει την συλλογική προσπάθεια της χώρας μας, ή της κάθε χώρας, ώστε να βγούμε από την πανδημία. Θύματα είναι όσοι στάθηκαν άτυχοι και πάσχουν από σοβαρές ασθένειες και δυστυχώς δεν τους καλύπτουν τα εμβόλια. Επομένως, με δεδομένο πως έχουμε διαθέσιμες συγκεκριμένες ποσότητες μονοκλωνικών, αυτές πρέπει να χορηγηθούν κατά προτεραιότητα σε αυτούς που πραγματικά τις έχουν ανάγκη. Στους καρκινοπαθείς, στους μεταμοσχευμένους, στους συμπατριώτες μας που είναι πραγματικά ευάλωτοι». "
kathimerini.gr,https://www.kathimerini.gr/society/561509434/paremvasi-eisaggelea-gia-antiemvoliastes-stop-se-dioxeis-kai-aytofora-kata-ekpaideytikon-kai-giatron/,Κοινωνία,Άρειος Πάγος για αντιεμβολιαστές: «Στοπ» σε διώξεις και αυτόφωρα κατά εκπαιδευτικών και γιατρών,2021-09-23T11:57:00+03:00,"
Ιωάννα Μάνδρου","Τι εντέλλεται ο Εισαγγελέας του Αρείου Πάγου για έκνομες ενέργειές τους – Αυστηρή εγκύκλιος προς όλες τις εισαγγελίες της χώρας - Ζητεί παραδειγματική τιμωρία και για τα πλαστά πιστοποιητικά. Γενικευμένη παρέμβαση της Εισαγγελίας του Αρείου Πάγου εκδηλώθηκε μετά τα περιστατικά έκνομων ενεργειών από αντιεμβολιαστές, που στρέφονται κατά γιατρών, υγειονομικών και κυρίως εκπαιδευτικών, μηνύοντας τους και σέρνοντας τους στα δικαστήρια. Ο Εισαγγελέας του Αρείου Πάγου, Βασίλειος Πλιώτας, με εγκύκλιό του προς τους εισαγγελείς όλης της χώρας, ζητά να μην κινείται η αυτόφωρη διαδικασία και να μην προσάγονται ενώπιον των δικαστικών αρχών, εκπαιδευτικοί, γιατροί ή άλλοι πολίτες, όταν μηνύονται από αντιεμβολιαστές. Προς τούτο εντέλλονται, όποιοι παραλαμβάνουν σχετικές μηνύσεις, αστυνομικοί ή άλλοι ανακριτικοί υπάλληλοι, να μην κινούν καμία δικαστική διαδικασία πριν ειδοποιήσουν τον αρμόδιο εισαγγελέα. Ο εισαγγελέας, σύμφωνα με την εγκύκλιο, οφείλει πάραυτα να εξετάσει τα καταγγελλόμενα, να μην κινήσει διαδικασίες ποινικών διώξεων και αυτοφώρου και κάθε δικαστική διαδικασία, κρίνοντας ως προσχηματικές τις σχετικές μηνύσεις. Ο Εισαγγελέας του Αρείου Πάγου επισημαίνει τους κινδύνους για τους μηνυόμενους, το κοινωνικό σύνολο και τη δημόσια υγεία από τις πρακτικές αντιεμβολιαστών και κρούει τον κώδωνα του κινδύνου για αυστηρή εφαρμογή της σχετικής εγκυκλίου του. Παράλληλα, αναφέρεται και στο θέμα των πλαστών πιστοποιητικών εμβολιασμού ή νόσησης και κινητοποιεί, για μία ακόμη φορά, τις εισαγγελικές αρχές για παραδειγματική τιμωρία όσων παραβαίνουν τον νόμο. Σημειώνει μάλιστα, ότι μπορεί ο όποιοι πολίτες να έχουν την άποψη τους για τα εμβόλια όμως δεν μπορεί να παραβαίνουν τον νόμο σε βάρος του κοινωνικού συνόλου, ευσυνείδητων πολιτών και δημοσίων λειτουργών, θέτοντας σε κίνδυνο τη δημόσια υγεία. «Τις τελευταίες ημέρες, έλαβαν δημοσιότητα περιστατικά στα οποία εμφανίζονται πρόσωπα εμφορούμενα από ιδέες αμφισβήτησης των παραδοχών της ιατρικής επιστημονικής κοινότητας για τα εμβόλια κατά της πανδημίας του κορωνοϊού COVID-19 («αντιεμβολιαστές», αρνητές της πανδημίας κ.λπ.), να στρέφονται, κυρίως, κατά εκπαιδευτικών λειτουργών (δασκάλων και καθηγητών), ιατρών, νοσηλευτών και υπαλλήλων των εν γένει δομών υγείας, υποβάλλοντας εναντίον τους εγκλήσεις και μηνύσεις, με εμφανή την πρόθεση να αποτρέψουν την εφαρμογή και την τήρηση των μέτρων που  έχουν θεσμοθετηθεί από την πολιτεία για την αντιμετώπιση της διάδοσης της νόσου. Η αρνητική όμως αυτή τακτική μπορεί να επιφέρει πολλαπλές αρνητικές συνέπειες τόσο για τα καθών στρέφεται πρόσωπα αλλά και ευρύτερα για το  κοινωνικό σύνολο. Να αποτελέσει αφορμή αδικαιολόγητης προσωπικής ταλαιπωρίας ευσυνείδητων δημόσιων λειτουργών, που εκτίθενται στον κίνδυνο προσαγωγών και συλλήψεων, να διαταράξει την ομαλή διεξαγωγή του εκπαιδευτικού έργου ή αναλόγως μιας δημόσιας υγειονομικής υπηρεσίας και ακόμη, με εξελισσόμενη την αλληλουχία των καταστάσεων, να συμβάλλει  στον κίνδυνο νόσησης από τον κορωνοϊό COVID-19, δηλαδή βλάβης της υγείας ή της ζωής στο κοινωνικό περιβάλλον και σ΄ αυτό ακόμη το ευαίσθητο μαθητικό περιβάλλον. Κατόπιν των προαναφερθέντων, αδήριτη παρίσταται η ανάγκη και ασφαλώς συνιστά εισαγγελικό καθήκον και υποχρέωση να επιδεικνύετε ιδιαίτερη προσοχή στο χειρισμό τέτοιων υποθέσεων, ήδη, από το πρώιμο στάδιο υποβολής, έγκλησης ή μήνυσης, προεχόντως, των προσχηματικών ή και κακόβουλων, απευθύνοντας σαφείς οδηγίες προς όλους τους ανακριτικούς υπαλλήλους της περιφέρειάς σας.   Ειδικότερα: Ι. Όταν ο ανακριτικός υπάλληλος λάβει έγκληση, μήνυση και εν γένει καταγγελία κατά εκπαιδευτικού λειτουργού, ιατρού, νοσηλευτή ή εργαζομένου σε δομή υγείας, με περιεχόμενο που άπτεται των προηγουμένων, πάραυτα θα ενημερώνει τηλεφωνικά τον αρμόδιο εισαγγελέα (εισαγγελέα υπηρεσίας – ποινικής δίωξης) και θα αναμένει τις  συγκεκριμένες οδηγίες του, χωρίς στο μεταξύ να προβαίνει σε ενέργεια εναντίον του μηνυόμενου προσώπου, δηλαδή σε σύλληψη για αυτόφωρο αδίκημα ή και προσαγωγή του λόγω υπονοιών διάπραξης εγκληματικής ενέργειας (κατά τα άρθρα 74 § 1 εδ. θ και 95 ΠΔ 141/1991). Μετά τη λήψη των οδηγιών  θα συμμορφώνεται απολύτως με το περιεχόμενο αυτών. ΙΙ. Ο Εισαγγελέας, αφού ενημερωθεί  για το επακριβές περιεχόμενο της καταμήνυσης, ζητώντας ενδεχομένως και πλείονες πληροφορίες για τις ιδιαίτερες περιστάσεις υπό τις οποίες αυτή υποβλήθηκε και την αφορμή που την προκάλεσε, θα αξιολογεί (σύμφωνα με το δικονομικό καθήκον και τη λειτουργική αποστολή του) την ύπαρξη ή μη ενδείξεων βασιμότητας και θα αξιοποιεί την εισαγγελική εμπειρία του για να διαγνώσει και, τον τυχόν, προσχηματικό χαρακτήρα της καταγγελίας, ώστε να δώσει τις προσήκουσες ανάλογες κατευθύνσεις για τον περαιτέρω χειρισμό της. Τονίζεται ότι και στην περίπτωση ακόμη που καταγγέλλεται φερόμενο ως επ΄ αυτοφώρω τελεσθέν πλημμέλημα, η ρύθμιση του άρθρου 417 ΚΠΔ παρέχει τη  δικονομική δυνατότητα στον εισαγγελέα, να κρίνει ότι συντρέχουν λόγοι να μη εφαρμοστεί η συνοπτική διαδικασία του αυτοφώρου και να διατάξει, συνακόλουθα, να μη συλληφθεί και να μη προσαχθεί ο μηνυόμενος, η δε υποβολή – διαβίβαση της μήνυσης ή έγκλησης να επακολουθήσει. Ο εισαγγελέας, ως οιονεί «κυρίαρχος της ποινικής προδικασίας», θα λάβει υπόψη του και θα συνεκτιμήσει, εκτός των άλλων, τα κίνητρα της συμπεριφοράς του μηνυτή, καθώς και την ανάγκη έννομης προστασίας του μηνυόμενου, πιστού στο καθήκον, δημόσιου λειτουργού της εκπαίδευσης ή της υγείας, εν μέσω προσπαθειών της πολιτείας και της κοινωνίας να αντιμετωπισθεί η πανδημία του κορωνοϊού. ΙΙΙ. Υπενθυμίζονται και τα διαλαμβανόμενα σε προγενέστερες, πρόσφατες, εγκυκλίους μας και, ιδίως, η επιβαλλομένη προσπάθεια εξιχνίασης τυχόν «κυκλωμάτων» που αναπτύσσουν την εγκληματική δραστηριότητα αναφορικά με την παραγωγή πλαστών ή ψευδών κατά περιεχόμενο πιστοποιητικών εμβολιασμού ή νόσησης. Επισημαίνομε δε ακόμη και την ανάγκη ελέγχου της δημιουργίας πυρήνων προπαγάνδας και δράσης από επιτήδειους υπαίτιους που με το περίβλημα αντιεμβολιαστικών θεωρήσεων και ιδεών, δρασκέλισαν ήδη το κατώφλι της νομιμότητας και εκδήλωσαν ή θα επιχειρήσουν να αναπτύξουν δραστηριότητες με συμπεριφορές απτόμενες των διατάξεων του Ποινικού Κώδικα (πρβλ. άρθρα 169, 183, 186, 330, 386 κ.ά.), που μπορεί να κατευθύνονται, εκτός άλλων και στην οικονομική εκμετάλλευση ανυποψίαστων συνανθρώπων μας. Τέλος, αναντίρρητα είναι σεβαστή η ελευθερία και αναφαίρετο το δικαίωμα του καθενός να έχει τις προσωπικές απόψεις και ιδέες του για τα εμβόλια κατά του κορονοϊού COVID-19, τούτο όμως δεν σημαίνει ότι οι θεωρήσεις αυτές του παρέχουν, επ’ ουδενί, το δικαίωμα να τις εκδηλώνει με αντικοινωνική συμπεριφορά και να τις μετουσιώνει προβαίνοντας σε πράξεις που υπερβαίνουν τα όρια του νόμου και εμπίπτουν στο πεδίο εφαρμογής των κυρωτικών κανόνων του ποινικού δικαίου. Ο Εισαγγελέας του Αρείου Πάγου Βασίλειος Η. Πλιώτας»   Δικαιοσύνης Τελευταία άρθρα:"
kathimerini.gr,https://www.kathimerini.gr/world/561494407/italia-fovoyntai-kiniseis-extremismoy-apo-toys-antiemvoliastes/,Κόσμος,Ιταλία: Φοβούνται κινήσεις εξτρεμισμού από τους αντιεμβολιαστές,2021-09-10T16:15:38+03:00,"
Newsroom","Η Ιταλίδα υπουργός Εσωτερικών, Λουτσιάνα Λαμορτζέζε, αναφέρθηκε στην επιχείρηση της ιταλικής αστυνομίας με την οποία εντοπίσθηκαν βίαιοι πολίτες οι οποίοι δήλωναν εχθροί των εμβολίων, αλλά και στον ευρύτερο κίνδυνο αύξησης της κοινωνικής έντασης.  «Υπάρχει ανησυχία διότι οι τόνοι ανεβαίνουν συνεχώς, με κίνδυνο να προκύψουν φαινόμενα εξτρεμισμού, τα οποία μπορεί να επηρεάσουν τις κινητοποιήσεις των αντιεμβολιαστών» δήλωσε η Λαμορτζέζε. Πρόσθεσε, δε ότι «στην φάση αυτή, ο κύριος κίνδυνος συνδέεται με τους λεγόμενους “μοναχικούς λύκους” και με άτομα που παρουσιάζουν κάποια προβλήματα». «Πρόκειται για ένα δύσκολο φαινόμενο, το συζητήσαμε και στην G7, ώστε να κάνουμε μια κοινή προσπάθεια, όλες οι χώρες μαζί», είπε η Ιταλίδα υπουργός.  Η Λαμορτζέζε υπογράμμισε ότι μέχρι τώρα στην Ιταλία έγιναν συνολικά πάνω από 50 εκατομμύρια έλεγχοι και ότι υπήρξαν παρεισδύσεις του οργανωμένου εγκλήματος. Υπενθύμισε, όμως, ότι χάρη στην μεγάλη προσπάθεια που καταβλήθηκε, οι προθέσεις των αντιεμβολιαστών να μπλοκάρουν τους ιταλικούς σιδηροδρομικούς σταθμούς δεν οδήγησαν σε καμία απολύτως προβληματική εξέλιξη. Όπως και ο Ιταλός πρωθυπουργός Μάριο Ντράγκι, τέλος, και η υπουργός Υγείας της κυβέρνησής του θεωρεί ότι «το πράσινο πιστοποιητικό εμβολιασμού αποτελεί κύριας σημασίας μέτρο, για να αφήσουμε πίσω μας την πανδημία».  "
kathimerini.gr,https://www.kathimerini.gr/society/561489364/die-welt-ellada-i-skliroteri-chora-apenanti-stoys-antiemvoliastes/,Κοινωνία,"Die Welt: Ελλάδα, η σκληρότερη χώρα απέναντι στους αντιεμβολιαστές",2021-09-07T13:31:18+03:00,"
Newsroom","Στο μέτρο του υποχρεωτικού εμβολιασμού υγειονομικών στην Ελλάδα εστιάζει η γερμανική εφημερίδα Στο μέτρο του υποχρεωτικού εμβολιασμού υγειονομικών στην Ελλάδα εστιάζει η γερμανική εφημερίδα Die Welt, σημειώνοντας πως η χώρα δεν μπορεί να αντέξει άλλο lockdown. Στο ρεπορτάζ με τίτλο «Καμία χώρα πιο σκληρή απέναντι στους αντιεμβολιαστές απ’ την Ελλάδα», η Welt σημειώνει χαρακτηριστικά πως «από την Ελλάδα δεν περίμενε κανείς εδώ και καιρό συνεπείς αποφάσεις» και όμως «εκτός από τον τομέα της υγείας, υποχρεωτικός εμβολιασμός ισχύει και για τον στρατό. Από τα μέσα Σεπτεμβρίου οι μη εμβολιασμένοι θα πρέπει να πληρώνουν από την τσέπη τους τα τεστ κορωνοϊού. Οι εργοδότες μπορούν να ζητήσουν έως και δύο τεστ την εβδομάδα από μη εμβολιασμένους εργαζόμενους». Διαβάστε ακόμη: Υποχρεωτικότητα εμβολιασμών: Στο τραπέζι επέκταση σε εκπαιδευτικούς και ιερείς Σύμφωνα με την Welt «υπάρχουν οικονομικοί λόγοι, για τους οποίους η Αθήνα είναι τάσσεται τόσο σθεναρά απέναντι στους μη εμβολιασμένους. Η χώρα δεν μπορεί να αντέξει άλλο lockdown. Η κυβέρνηση έχει ήδη αποκλείσει ένα τέτοιο μέτρο. Ταυτόχρονα, η Ελλάδα βρίσκεται στη μέση του τέταρτου κύματος (…)». Σε άλλο σημείο το δημοσίευμα αναφέρει ότι «η κυβέρνηση είναι πεπεισμένη για τη στρατηγική της – και τα πρώτα στοιχεία φαίνεται να αποδεικνύουν ότι είναι σωστή. Μέχρι πρόσφατα όσοι απέρριπταν τον εμβολιασμό υπολογίζονταν σε περίπου 20% του υγειονομικού προσωπικού. Ωστόσο, υπό την πίεση των νέων μέτρων, πολλοί εμβολιάστηκαν λίγο πριν από το τέλος της προθεσμίας, σύμφωνα με δημοσιεύματα. Βάσει πρόσφατων εκτιμήσεων, το 10% του εργαζομένων στον τομέα της υγείας είναι ανεμβολίαστοι». Κλείνοντας το δημοσίευμα παραθέτει και την άλλη άποψη: «Η επέκταση του υποχρεωτικού εμβολιασμού σε άλλες ομάδες του δημόσιου τομέα είναι υπό συζήτηση. Υγειονομικοί, όπως η τραυματιοφορέας Ελισάβετ Παλιούρα, θεωρούν τα μέτρα ακατανόητα, ενώ επανειλημμένες είναι οι διαμαρτυρίες εναντίον αυτής της πολιτικής. “Ούτε οι ασθενείς που έρχονται σε εμάς δεν είναι εμβολιασμένοι” αναφέρει η ίδια. “Γιατί είμαστε άνεργοι τώρα; Μας τιμωρούν γιατί δώσαμε κάτι πίσω στην κοινωνία;”». Τελευταίες ειδήσεις Πηγή: Deutsche Welle "
kathimerini.gr,https://www.kathimerini.gr/world/561487534/italia-nosileytria-emvoliaze-eikonika-filoys-kai-syggeneis-antiemvoliastes/,Κόσμος,Ιταλία: Νοσηλεύτρια εμβολίαζε εικονικά φίλους και συγγενείς αντιεμβολιαστές,2021-09-05T23:10:28+03:00,"
Newsroom","Παύθηκε των καθηκόντων της και θα περάσει από πειθαρχικό  Ιταλίδα νοσηλεύτρια, η οποία εργαζόταν στην ευρύτερη περιοχή της πόλης Τρεβίζο, παύθηκε τον καθηκόντων της, θα περάσει από πειθαρχικό και η δράση της είναι αντικείμενο εισαγγελικής έρευνας. Σύμφωνα με τον Τύπο, φέρεται να έκανε ότι εμβολίαζε κατά του κορωνοϊού φίλους και συγγενείς της που ήταν, όμως, αντιεμβολιαστές. Στην πραγματικότητα, σύμφωνα με την εφημερίδα La Stampa, πετούσε το σκεύασμα μέσα σε μπαμπάκι. Όπως διέρρευσε, μάρτυρες πρόσεξαν ότι η συγκεκριμένη νοσηλεύτρια επέλεγε πάντα την πιο απομονωμένη θέση του εμβολιαστικού κέντρου, ώστε οι συνάδελφοί της να μην μπορούν να βλέπουν από κοντά τι έκανε.  Οι αντιεμβολιαστές, οι οποίοι στην πραγματικότητα δεν εμβολιάστηκαν, υπολογίζεται ότι μπορεί να μην υπερβαίνουν τους είκοσι. Στο μεταξύ, όμως, είχαν καταφέρει να εξασφαλίσουν «πράσινο πάσο εμβολιασμένου». Η φερόμενη ως άκρως επικίνδυνη νοσοκόμα δεν είχε εκφραστεί ποτέ κατά των εμβολίων και η ίδια είχε υποβληθεί, χωρίς κανένα πρόβλημα σε εμβολιασμό κατά της covid 19.  ΑΠΕ – ΜΠΕ   "
kathimerini.gr,https://www.kathimerini.gr/world/561485773/epeisodia-stin-vretania-astynomikoi-traymatistikan-se-sygkroyseis-me-antiemvoliastes/,Κόσμος,Επεισόδια στην Βρετανία: Αστυνομικοί τραυματίστηκαν σε συγκρούσεις με αντιεμβολιαστές,2021-09-03T20:22:33+03:00,"
Newsroom","Βρετανοί αστυνομικοί τραυματίστηκαν σε συγκρούσεις με αντιεμβολιαστές διαδηλωτές στο Λονδίνο. Οι διαδηλωτές επιχείρησαν σήμερα το απόγευμα να μπουν στο κτίριο όπου στεγάζεται η Ρυθμιστική Αρχή Φαρμάκων και Προϊόντων Υγείας (MHRA) στο Κάναρι Γουόρφ. Η MHRA είναι η υπηρεσία που εγκρίνει τα διάφορα εμβόλια για την Covid-19. Η αστυνομία ανακοίνωσε ότι ανέπτυξε «έναν αριθμό αστυνομικών» για «να προστατεύουν την είσοδο» του κτιρίου. Στη συνέχεια οι διαδηλωτές κινήθηκαν προς μια άλλη συνοικία του Λονδίνου, το Σάουθ Κένσινγκτον. «Ορισμένοι διαδηλωτές έγιναν βίαιοι απέναντι στους αστυνομικούς. Τέσσερις πράκτορές μας τραυματίστηκαν στις συγκρούσεις» ανέφερε μέσω του Twitter η Μητροπολιτική Αστυνομία, κάνοντας λόγο για «απαράδεκτα» επεισόδια. Στις 23 Αυγούστου δεκάδες διαδηλωτές που διαφωνούσαν με τα μέτρα για την αντιμετώπιση της πανδημίας και την εκστρατεία εμβολιασμού μπήκαν δια της βίας στο κτίριο όπου στεγάζεται η εταιρεία τηλεοπτικών παραγωγών ITN και όπου γυρίζονται οι ενημερωτικές εκπομπές των καναλιών ITV, Channel 4 και Channel 5. Η διαδήλωση εκείνη έγινε αφού ανακοινώθηκε η έναρξη της εμβολιαστικής εκστρατείας για τους εφήβους ηλικίας 15-17 ετών. Ο εμβολιασμός δεν είναι υποχρεωτικός στη Βρετανία, όπου έχουν πεθάνει μέχρι σήμερα περισσότεροι από 133.000 άνθρωποι. Το αντιεμβολιαστικό κίνημα παραμένει περιορισμένης εμβέλειας και σχεδόν το 90% των ενηλίκων έχει κάνει τουλάχιστον μία δόση του εμβολίου. "
kathimerini.gr,https://www.kathimerini.gr/world/561481657/na-plironoyn-ta-nosilia-oi-antiemvoliastes/,Κόσμος,«Να πληρώνουν τα νοσήλια οι αντιεμβολιαστές»,2021-09-01T10:01:53+03:00,"
Newsroom","Ικανοποίηση εκφράζει η Κομισιόν για την επίτευξη του στόχου τού 70% πλήρως εμβολιασμένων ενηλίκων στην Ε.Ε. Ποικίλες αντιδράσεις προκάλεσαν πρόσφατες δηλώσεις του υπεύθυνου υγείας της Περιφέρειας της Ρώμης, Αλέσιο ντ’ Αμάτο, καθώς ανέφερε πως οι αντιεμβολιαστές που κατακλύζουν τα νοκοσομεία επειδή πάσχουν από κορωνοϊό, πρέπει να αναλαμβάνουν οι ίδιοι το κόστος της νοσηλείας τους.  Ο Ιταλός πολιτικός τόνισε στην εφημερίδα Il Messaggero ότι «οι πολίτες που αρνούνται να εμβολιασθούν πρέπει να αναλαμβάνουν τις ευθύνες των επιλογών και των πράξεών τους», συμπληρώνοντας πως οι περισσότεροι ανεμβολίαστοι που οδηγούνται στο νοσοκομείο μετανιώνουν εκ των υστέρων για τον δισταγμό τους.  Την αντίθεσή του εξέφρασε ο βουλευτής του κεντρώου κόμματος Ζωντανή Ιταλία, Ετόρε Ροζάτο. Ανέφερε πως το δημόσιο σύστημα υγείας πρέπει να είναι προσβάσιμο και δωρεάν για όλους, συμπληρώνοντας, ωστόσο, πως τάσσεται υπέρ του υποχρεωτικού εμβολιασμού, δεδομένου ότι το 90% των ασθενών που εισάγονται σε μονάδες εντατικής θεραπείας δεν έχει εμβολιαστεί. Παράλληλα, την ικανοποίησή τους για την επίτευξη του στόχου τού 70% των πλήρως εμβολιασμένων ενηλίκων στην Ε.Ε. εξέφρασαν η πρόεδρος της Κομισιόν Ούρσουλα φον ντερ Λάιεν και η επίτροπος Υγείας και Ασφάλειας Τροφίμων Στέλλα Κυριακίδου, προσθέτοντας πως η επίμονη μετάλλαξη «Δέλτα» καθιστά επιτακτική ανάγκη την περαιτέρω άνοδο του ποσοστού.  «Θέλω να ευχαριστήσω τους ανθρώπους που κατέστησαν δυνατή αυτή τη μεγάλη επιτυχία, πρέπει όμως να πάμε παρακάτω και να εμβολιαστούν ακόμα περισσότεροι Ευρωπαίοι», ανέφερε χαρακτηριστικά η Φον ντερ Λάιεν, τονίζοντας επίσης τη συμβολή της Ε.Ε. στην αύξηση της εμβολιαστικής κάλυψης στον υπόλοιπο κόσμο. Τέλος, νέο ρεκόρ κρουσμάτων κατέγραψε χθες το Ισραήλ, αγγίζοντας τα 11.000 νέα περιστατικά, την ώρα που εξαπλώνεται το μεταδοτικό στέλεχος «Δέλτα» και εξασθενεί η ανοσία σε ανθρώπους που είχαν εμβολιαστεί πριν από έξι μήνες και περισσότερο. Οι αρχές της χώρας ξεκίνησαν ήδη εκστρατεία για τη χορήγηση ενισχυτικής δόσης του εμβολίου. "
kathimerini.gr,https://www.kathimerini.gr/world/561479791/italia-antiemvoliastis-gronthokopise-dimosiografo-vinteo/,Κόσμος,Ιταλία: Αντιεμβολιαστής γρονθοκόπησε δημοσιογράφο (βίντεο),2021-08-30T22:44:31+03:00,"
Newsroom","Επίθεση από αντιεμβολιαστή και επικριτή του «πράσινου πάσου» δέχθηκε ο δημοσιογράφος της εφημερίδας «La Repubblica» Φραντσέσκο Τζοβανέτι. Το μεσημέρι της Τρίτης, σε κινητοποίηση στο κέντρο της Ρώμης, οι Ιταλοί δημοσιογράφοι θα ζητήσουν να σταματήσουν οι απειλές και βίαιες συμπεριφορές σε βάρος τους. Επίθεση από αντιεμβολιαστή και επικριτή του «πράσινου πάσου» δέχθηκε ο δημοσιογράφος της εφημερίδας «La Repubblica» Φραντσέσκο Τζοβανέτι. Ο δράστης εργάζεται σε δημόσιο σχολείο ως βοηθητικό προσωπικό και γρονθοκόπησε τον δημοσιογράφο έξω από το υπουργείο Παιδείας, στην ιταλική πρωτεύουσα. Ο δημοσιογράφος προσπάθησε να κάνει ερωτήσεις στους συμμετέχοντες στην κινητοποίηση και να καταλάβει για ποιό λόγο αντιδρούν στην επιβολή του «πράσινου πάσου εμβολιασμένων» σε όλα τα σχολεία της χώρας. «Γιατί με απειλείς και μου είπες ότι θα με αποκεφαλίσεις;» ρώτησε ο Τζοβανέτι τον διαδηλωτή. Αντί για απάντηση, όπως φαίνεται σε σχετικό βίντεο, έλαβε γροθιά στο πρόσωπο. Από τον συγκεκριμένο υπάλληλο του ιταλικού δημοσίου αφαιρέθηκε η άδεια οπλοφορίας που κατείχε και τώρα αναμένεται να απολογηθεί ενώπιον του εισαγγελέα.    Το μεσημέρι της Τρίτης, σε κινητοποίηση που θα οργανωθεί στο κέντρο της Ρώμης, οι Ιταλοί δημοσιογράφοι θα ζητήσουν να σταματήσουν οι απειλές και βίαιες συμπεριφορές σε βάρος τους και να διασφαλιστεί η ελεύθερη ενημέρωση για το κρίσιμο θέμα της πανδημίας κορονοϊού. "
kathimerini.gr,https://www.kathimerini.gr/world/561473128/pethanan-apo-koronoio-dyo-gnostoi-amerikanoi-antiemvoliastes/,Κόσμος,Πέθαναν από κορωνοϊό δύο γνωστοί Αμερικανοί αντιεμβολιαστές,2021-08-23T20:58:48+03:00,"
Newsroom","Ντικ Φάρελ και Φιλ Βαλεντάιν: Στην Ελλάδα τα ονόματα τους δεν ήταν γνωστά. Ήταν όμως στις ΗΠΑ -ειδικά οι φωνές τους-, στην Φλόριντα και στο Τενεσί. Οι δύο άνδρες είχαν ορισμένα κοινά: Είχαν ξεπεράσει τα 60 τους χρόνια, ήταν επιδραστικοί ραδιοφωνικοί παραγωγοί- αμφότεροι συντηρητικοί, θαυμαστές του Τραμπ- και επικριτές των εμβολίων. Και οι δύο έχασαν τη ζωή τους, έχοντας μολυνθεί από την Covid-19… Ο θάνατος του 65χρονου Ντικ Φάρελ έγινε γνωστός σήμερα Δευτέρα από την αρραβωνιαστικιά του. Ο συντηρητικός ραδιοφωνικός παραγωγός πέθανε στις 4 Αυγούστου από σοβαρές επιπλοκές που του προκάλεσε ο κορωνοϊός. Ο Φάρελ, σύμφωνα με την Washington Post, ήταν ένας διαπρύσιος υποστηρικτής του πρώην προέδρου Ντόναλντ Τραμπ και στη σελίδα του στο Facebook μέχρι και πριν νοσήσει έγραφε ότι «τα εμβόλια προωθούνται από ανθρώπους που σας λένε ψέματα για τις μάσκες, για την προέλευση του ιού και για τον αριθμό των νεκρών». Σύμφωνα με τις ίδιες πληροφορίες, ο Φάρελ άλλαξε άποψη για την χρησιμότητα των εμβολίων όταν βρέθηκε θετικός στον κορωνοϊό. Δύο εβδομάδες πριν πεθάνει, η σύντροφός του, Έιμι Λέιν Χερ, είπε ότι σε ανταλλαγή μηνυμάτων μαζί του, τον ενημέρωσε ότι σκοπεύει να κάνει το εμβόλιο και η αντίδραση του ήταν εύγλωττη: «Κάνε το!». Στο ίδιο μήνυμα συμπλήρωνε ότι ο συγκεκριμένος ιός δεν είναι αστείο, ευχόμενος να είχε κάνει και ο ίδιος το εμβόλιο προτού μολυνθεί από Covid-19. Δύο ημέρες νωρίτερα έγινε γνωστό ότι έφυγε από την ζωή σε ηλικία 62 ετών ο Φιλ Βαλεντάιν από το Τενεσί. Πέθανε από Covid ενώ δεν είχε κάνει το εμβόλιο. Προτού νοσήσει υποστήριζε από το μικρόφωνο της ραδιοφωνικής του εκπομπής ότι η πιθανότητα να πεθάνει λόγω covid είναι μικρότερη από 1%.   Στις 11 Ιουλίου ανακοίνωσε ότι μολύνθηκε από τον ιό και υποσχέθηκε στους ακροατές του να επιστρέψει στο στούντιο σε δύο μέρες το πολύ. Ακόμα και τότε αμφισβητούσε τη σημασία της νόσου και ειρωνευόταν όσους έχουν αντίθετη άποψη.  Μετά από 2 εβδομάδες έγινε γνωστό ότι νοσηλεύτηκε σε κρίσιμη κατάσταση. Στην ανακοίνωση του ο ραδιοφωνικός σταθμός τόνισε ότι ο Βαλεντάιν είχε αλλάξει άποψη και καλούσε τον κόσμο να εμβολιαστεί. Το Σάββατο, 21 Αυγούστου, ανακοινώθηκε ο θάνατος του.  Κατά τη διάρκεια της νοσηλείας του, μέλη της οικογένειας του διαμήνυσαν στους ακροατές του Βαλεντάιν ότι «μετανιώνει που δεν υποστήριζε με μεγαλύτερη έμφαση τον εμβολιασμό κατά της Covid». Μιλώντας στο CNN στις 26 Ιουλίου, ο αδερφός του Μαρκ, είπε ότι «ο Φιλ πλέον αναγνωρίζει ότι η επιλογή του να μην εμβολιαστεί ενδεχομένως οδήγησε κι άλλους ανθρώπους στην ίδια απόφαση, κάτι που το μετανιώνει». "
kathimerini.gr,https://www.kathimerini.gr/opinion/561455581/antiemvoliastes-tis-imeteras-paideias/,Απόψεις,Αντιεμβολιαστές της ημετέρας Παιδείας,2021-08-03T20:58:13+03:00,"
Πάσχος Μανδραβέλης","Για να πούμε και των αντιεμβολιαστών το δίκιο, είναι άτιμο πράγμα η βιολογία. Ακόμη κι αν διδαχθεί καλά –κάτι που είναι σπάνιο στα ελληνικά σχολεία– μπορεί να μπερδέψει τους απλοϊκούς, όπως τα παιδιά. Και από την Ιστορία ξέρουμε πως ό,τι είναι ακατανόητο γίνεται μυθολογικό· οι Ελληνες έβαλαν τους κεραυνούς στο χέρι του Δία, οι Αιγύπτιοι έκαναν τον ήλιο θεό Ρα κ.λπ. Συνεπώς, οι θεωρητικοί του αντιεμβολιασμού έχουν πλεονέκτημα έδρας. Είναι άλλο πράγμα να παρουσιάζεις τον κόσμο ως ένα υπέροχο σχέδιο κάποιου πάνσοφου όντος (κι αν κάποιο παιδί ρωτήσει «γιατί τότε υπάρχουν ιοί που σκοτώνουν;», του απαντούν «άγνωστοι αι βουλαί του Kυρίου») κι άλλο να προσπαθείς να του εξηγήσεις με αλληλεπιδράσεις των DNA, RNA, πρωτεϊνών κ.ά. Ακόμη και η αποστήθιση –το μόνο που κάνει θαυμάσια το ελληνικό σχολείο– είναι δυσκολότερη. Εύκολα απομνημονεύει κάποιος μια αλληλουχία ονομάτων «Αβραάμ εγέννησε τον Ισαάκ, Ισαάκ δε εγέννησε τον Ιακώβ…» κι άλλο να σπάει τη γλώσσα του για να πει «δεοξυριβονουκλεϊκό οξύ».  Είναι εύκολο να θυμάται κάποιος ότι την πέμπτη ημέρα «είπεν ο Θεός· “να βγάλουν τα ύδατα των θαλασσών ψάρια και ερπετά και πτηνά, τα οποία θα πετούν εις την ατμόσφαιραν μεταξύ του ουρανίου θόλου και της γης”. Και έγινεν έτσι», και δύσκολα κατανοεί τις πολύπλοκες διαδικασίες της εξέλιξης. Να σημειώσουμε δε ότι η Βίβλος βρίσκεται σε κάθε δωμάτιο ξενοδοχείου, ενώ η «Καταγωγή των ειδών» του Κάρολου Δαρβίνου είναι καταχωνιασμένη στα κάτω ράφια των βιβλιοπωλείων. Επιπλέον, τα θρησκευτικά τα ζούμε μέσα από την κούνια μας, τη βιολογία πρέπει να κοπιάσουμε να τη μάθουμε.Τι κάνει λοιπόν η ελληνική Πολιτεία για να καλύψει τα γνωστικά ελλείμματα των νέων ή να εξισορροπήσει τις διδαχές; Μήπως δίνει βάρος στη βιολογία, ώστε οι μετέπειτα πολίτες να κατανοούν τα βασικά μιας πανδημίας; Στο Γυμνάσιο, εβδομαδιαίως  συνολικά στις τρεις τάξεις, οι μαθητές έχουν 6 ώρες θρησκευτικά και 3 ώρες βιολογία· στο Λύκειο 5 ώρες θρησκευτικά και 4 ώρες βιολογία. Αν προσθέσουμε και τις έξι ώρες θρησκευτικών στο δημοτικό, το σκορ διαμορφώνεται 17-7 εις βάρος της δύσκολης βιολογίας. Φυσικά δεν εννοούμε ότι τα θρησκευτικά στο σχολείο παράγουν αντιεμβολιαστές. Πρέπει να σημειώσουμε όμως ότι το εκπαιδευτικό μας σύστημα δεν παράγει ικανό αριθμό αντισωμάτων για την καταπολέμηση του μυθολογικού παραλογισμού που είναι εύκολος και γι’ αυτόν τον λόγο διάχυτος στην κοινωνία. Τα παιδιά, που δεν μαθαίνουν τα βασικά των κυττάρων, καλούνται ως ενήλικες να κατανοήσουν πώς λειτουργούν οι ιοί. Δεν μαθαίνουν τίποτε για την εξέλιξη (είναι το τελευταίο κεφάλαιο στο σχολικό βιβλίο και όπως είναι «φυσικό» ποτέ δεν προλαβαίνουν να το διδαχθούν) και πρέπει να καταλάβουν τις μεταλλάξεις. Ας ελπίσουμε ότι τώρα που τα λατινικά γίνονται υποχρεωτικό μάθημα θα βελτιωθούν κάπως τα πράγματα…  Τελευταία άρθρα:"
kathimerini.gr,https://www.kathimerini.gr/society/561453127/se-kloio-oi-antiemvoliastes-giatroi/,Κοινωνία,Σε κλοιό οι αντιεμβολιαστές γιατροί,2021-08-03T16:16:58+03:00,"
Γιάννης Παπαδόπουλος","Ιατρικοί σύλλογοι κινούν πειθαρχικές διαδικασίες εις βάρος μελών τους για δημόσιες τοποθετήσεις κατά του εμβολιασμού  Το μήνυμα στο προφίλ της γιατρού στο Facebook ήταν γραμμένο με κεφαλαία γράμματα, συνοδευόμενο και από συστοιχίες θαυμαστικών, ίσως σε μια απόπειρα να δοθεί όσο το δυνατόν μεγαλύτερη έμφαση στους ισχυρισμούς της. «Πείτε όχι στα εμβόλια κατά της COVID-19» προέτρεπε και έκανε λόγο για «μεγάλες παρενέργειες» και «διαταραχές στο ανθρώπινο DNA». Ηταν 17 Μαΐου όταν μοιράστηκε δημοσίως αυτή την ανάρτηση, η οποία πλέον δεν είναι προσβάσιμη. Πέρασαν δύο μήνες, ώσπου στις 16 Ιουλίου της επιβλήθηκε με απόφαση του προέδρου του Ιατρικού Συλλόγου Λάρισας πρόστιμο 3.000 ευρώ για παράβαση του κώδικα ιατρικής δεοντολογίας. Η δημόσια ανάρτηση της γιατρού στη Λάρισα είχε αναπαραχθεί αυτούσια την ίδια και την επόμενη ημέρα τουλάχιστον σε δύο ειδησεογραφικές ιστοσελίδες. Η κινητοποίηση του Κωνσταντίνου Γιαννακόπουλου, προέδρου του τοπικού ιατρικού συλλόγου, υπήρξε άμεση. Στις 18 Μαΐου στάλθηκε στη γιατρό κλήση σε απολογία, δίνοντας, όπως προβλέπεται, περιθώριο 15 ημερών για να προετοιμάσει το υπόμνημά της. Ο πρόεδρος ενός ιατρικού συλλόγου μπορεί να εκκινήσει πειθαρχική διαδικασία εις βάρος άλλου μέλους, δίχως να έχει προηγηθεί σχετική καταγγελία και να επιβάλει ποινή, εφόσον διαπιστώσει ότι η κρινόμενη συμπεριφορά «δεν συνάδει με την ιατρική ηθική, επιστήμη και δεοντολογία, ή μπορεί να κλονίσει την πίστη της κοινωνίας προς το ιατρικό λειτούργημα». «Αυτές οι απόψεις αποπροσανατολίζουν και παραπληροφορούν», λέει στην «Κ» ο κ. Γιαννακόπουλος. «Το πιο ευέλικτο όργανο σε αυτές τις περιπτώσεις είναι το πειθαρχικό του προέδρου γιατί μπορεί να εκδοθεί πιο γρήγορα η απόφαση και να παίξει κάποιο ρόλο, να αποτρέψει άλλους από παρόμοιες ενέργειες». Ο νόμος 4512/2018 δίνει στους προέδρους ιατρικών συλλόγων τη δυνατότητα να εξετάσουν πειθαρχικά κάποιο παράπτωμα. Την ίδια δυνατότητα, βάσει του νόμου, έχουν και τα πειθαρχικά συμβούλια των συλλόγων, αλλά σε περίπτωση κινητοποίησής τους η διαδικασία μπορεί να αποδειχτεί πιο χρονοβόρα. ⇒ Διαβάστε επίσης: Γιατί ορισμένοι δεν εμπιστεύονται τους ειδικούς; Μετά την έκδοση της απόφασης στη Λάρισα επικοινώνησαν με τον κ. Γιαννακόπουλο συνάδελφοί του από τους ιατρικούς συλλόγους της Χίου, της Αρτας και της Φωκίδας για να ανιχνεύσουν και εκείνοι πιθανούς μελλοντικούς τρόπους αντιμετώπισης αντίστοιχων αντιεμβολιαστικών καλεσμάτων. Μπορεί τα περιστατικά γιατρών που τάσσονται κατά των εμβολιασμών εν μέσω πανδημίας να είναι μεμονωμένα, όπως φαίνεται όμως δεν περιορίζονται σε μια γωνιά της Ελλάδας. Η «Κ» παρουσιάζει πώς ιατρικοί σύλλογοι προσπαθούν να διαλύσουν θεωρίες συνωμοσίας ή τον σπόρο της αμφιβολίας που διασπείρουν με τοποθετήσεις και δηλώσεις τους κάποιοι –έστω και λίγοι αριθμητικά– συνάδελφοί τους. Το ζήτημα είναι λεπτό στη διαχείρισή του. Αφενός μέλη της ιατρικής κοινότητας θεωρούν ότι οι όποιες ποινές επιβάλλονται θα μπορούσαν να λειτουργήσουν στο μέλλον και αποτρεπτικά. Αφετέρου υπάρχει ο προβληματισμός ότι οποιαδήποτε προβολή και δημοσιοποίηση αυτών των υποθέσεων, έστω και εμμέσως, «ηρωοποιεί» τους πειθαρχικά ελεγχόμενους γιατρούς, οι οποίοι ενδεχομένως θα μπορούσαν να επενδύσουν σε αυτές τις ποινές για να οικοδομήσουν ένα υποτιθέμενο «αντισυστημικό» προφίλ. «Κάποιος ο οποίος είναι υγειονομικός, είναι επιστήμονας. Είναι υποχρεωμένος με βάση την ιατρική δεοντολογία και με βάση τη νομοθεσία της Ελληνικής Δημοκρατίας, αλλά και σε οποιαδήποτε ευνομούμενη χώρα του κόσμου, να ακολουθεί διάφορους κανόνες», δήλωσε για τους αντιεμβολιαστές γιατρούς στις 26 Ιουλίου ο γενικός γραμματέας Πρωτοβάθμιας Φροντίδας Υγείας, Μάριος Θεμιστοκλέους. «Η διαφορετική άποψη σε ένα επιστημονικό πεδίο που δεν είναι πολιτικό, δεν έχει κανένα έρεισμα, κανένα δημοκρατικό δικαίωμα ή ελευθερία έκφρασης. Είναι υποχρέωση του συνταγμένου οργάνου της Πολιτείας, είτε είναι δημόσια διοίκηση είτε είναι ιατρικοί σύλλογοι να περιθωριοποιήσουν και να τιμωρήσουν τους γιατρούς». Αυτή την εβδομάδα δύο γιατροί έχουν κληθεί σε απολογία ενώπιον του διοικητικού συμβουλίου του Ιατρικού Συλλόγου Αρτας για δημόσιες τοποθετήσεις τους. Ενας εξ αυτών είχε μιλήσει σε συγκέντρωση σε πλατεία της πόλης. Ο άλλος γιατρός είχε δώσει μέσα στον Ιούλιο συνέντευξη σε τοπική ιστοσελίδα και σύμφωνα με το συγκεκριμένο δημοσίευμα εμφανίζεται, μεταξύ άλλων, να δηλώνει τα εξής: «Το εμβόλιο δεν παρέχει καμία ανοσία, οι εμβολιασμένοι με τους ανεμβολίαστους έχουν τα ίδια αντισώματα. (…) Τον κορωνοϊό τον έφτιαξαν για να φτιαχτεί και το εμβόλιο. Το εμβόλιο έχει συγκεκριμένη αλληλουχία, έχει ως στόχο την καταστροφή του ανθρώπου και τη μείωση του πληθυσμού – και το λέω ξεκάθαρα». Σε ανακοίνωσή του στις 23 Ιουλίου ο Ιατρικός Σύλλογος Αρτας παραλλήλισε τους «αρνητές» του σήμερα με τους αντιδρώντες απέναντι στο εμβόλιο της ευλογιάς το 1853. «Η άρνηση και η απόρριψη στο νέο και το καινοτόμο δεν αποτελεί σύγχρονο ρεύμα αμφισβήτησης, αλλά ένα φοβικό σύνδρομο, ερχόμενο από τα βάθη της Ιστορίας», ανέφερε. «Ως ιατρικός σύλλογος που θεσμικά έχουμε ρόλο επιστημονικού συμβούλου της Πολιτείας, οφείλουμε να αποκηρύξουμε ως αντιεπιστημονικές, ανυπόστατες και επικίνδυνες τέτοιες απόψεις. Από όπου κι αν προέρχονται, από όποιον κι αν διατυπώνονται». Οι δύο γιατροί φέρονται να υποστηρίζουν τώρα ότι τάσσονται μόνο κατά της υποχρεωτικότητας των εμβολιασμών, ότι δεν είναι αρνητές ή αντιεμβολιαστές και ότι δεν είχαν στόχο να υποκινήσουν πολίτες. Οι ισχυρισμοί τους θα εξεταστούν επίσημα την επόμενη εβδομάδα. Σε εξέλιξη βρίσκεται και η διερεύνηση δύο παρόμοιων περιστατικών από τον Ιατρικό Σύλλογο Μαγνησίας. Πρόκειται για έναν γιατρό που προχώρησε σε δημοσιεύσεις κατά των εμβολιασμών σε μέσα κοινωνικής δικτύωσης και για έναν ακόμη ο οποίος έχει καταγγελθεί από πολίτη για διατύπωση παρόμοιων θέσεων. «Σε αυτό το στάδιο εξετάζεται από τον πρόεδρο και το διοικητικό συμβούλιο κατά πόσο όσα έχουν πει αντίκεινται στον κώδικα ιατρικής δεοντολογίας και εάν θα παραπεμφθούν στο πειθαρχικό συμβούλιο. Βρίσκονται υπό έλεγχο, όπως οφείλουμε, με τη διαδικασία που προβλέπεται», δηλώνει στην «Κ» ο Ευθύμης Τσάμης, πρόεδρος του Ιατρικού Συλλόγου Μαγνησίας. Ο Φώτης Πατσουράκος, αντιπρόεδρος του Ιατρικού Συλλόγου Αθηνών λέει στην «Κ» ότι βρίσκονται σε εξέλιξη τουλάχιστον τρεις παρόμοιες διαδικασίες με κλήση γιατρών σε απολογία. «Υπάρχει μια διαδικασία που είναι χρονοβόρα. Ο ιατρικός σύλλογος πράττει τα δέοντα, όσα προβλέπονται από τη δεοντολογία και το καταστατικό μας», λέει. «Οποιοσδήποτε από τον ιατρικό κόσμο, οπουδήποτε στον κόσμο, σε πανεπιστήμια, επαγγελματικές ενώσεις, υπουργεία Υγείας, με ευθύνη έναντι της κοινωνίας, δεν υπάρχει ούτε ένας που να αποδέχεται εν μέρει ή εν συνόλω όσα εξωφρενικά λέγονται από το αντιεμβολιαστικό κίνημα», λέει στην «Κ» ο πρόεδρος του Πανελληνίου Ιατρικού Συλλόγου Αθανάσιος Εξαδάκτυλος. Και στη Φωκίδα, αν και ακόμη δεν έχουν κινήσει κάποια σχετική διαδικασία, εξετάζουν το ενδεχόμενο κλήσης σε απολογία συναδέλφων τους. «Εχουμε ανάλογα κρούσματα και θα κάνουμε ακριβώς το ίδιο εφόσον αντίκεινται στους κανόνες της ιατρικής, της επιστήμης και του κοινώς παραδεκτού», λέει ο πρόεδρος του τοπικού ιατρικού συλλόγου Κωνσταντίνος Αθανασίου. «Υπάρχουν μερικοί γιατροί που έχουν εκφράσει σε διάφορα μέσα κοινωνικής δικτύωσης την αντίθεσή τους. Σε έναν ιατρικό σύλλογο των 70 μελών, ακόμη και τέσσερα άτομα θα ήταν αρκετά», προσθέτει, χωρίς ωστόσο να διευκρινίζει εάν αυτός είναι και ο απόλυτος αριθμός των αντιδρώντων στην περιοχή του. Στη Λάρισα, προκειμένου να υπερασπιστεί τον εαυτό της, η γιατρός φέρεται να ισχυρίστηκε ότι το προφίλ της στο Facebook δεν είχε ως σκοπό τη μαζική ενημέρωση, αλλά την «ανταλλαγή απόψεων». Ωστόσο στην απόφαση για επιβολή προστίμου ο ιατρικός σύλλογος της περιοχής στάθηκε και στον αριθμό φίλων της γιατρού στο μέσο κοινωνικής δικτύωσης, που φθάνουν τους 5.000, ενώ επικαλέστηκε και προηγούμενη κρίση του Μονομελούς Εφετείου Λάρισας για άλλη υπόθεση, η οποία αφορά αγωγή διατροφής και αποδέχεται τη μεγάλη δημοφιλία του Facebook ως μέσου δικτύωσης. Σύμφωνα με την απόφαση του ιατρικού συλλόγου, ακόμη και εάν θεωρηθεί ότι η γιατρός εξέφρασε μια «άποψη», αυτή έχει ξεχωριστή σημασία καθώς δύναται να επηρεάσει πολίτες «οι οποίοι δεν είναι υψηλού μορφωτικού επιπέδου» και δεν έχουν δυνατότητα να φιλτράρουν τον μεγάλο όγκο πληροφοριών που δέχονται καθημερινά στα ψηφιακά μέσα. Ακόμη στην απόφαση επισημάνθηκε ότι κατά την επίμαχη περίοδο, λίγες ημέρες μετά τη συγκεκριμένη ανάρτηση, η Περιφερειακή Ενότητα Λάρισας εμφάνιζε το χαμηλότερο ποσοστό εμβολιαστικής κάλυψης με όμορες περιοχές στη Θεσσαλία. Η γιατρός έχει δικαίωμα ένστασης εντός 15 ημερών. Βάσει του νόμου 4512/2018, οι ποινές που προβλέπονται σε γιατρούς για πειθαρχικά παραπτώματα ξεκινούν από έγγραφη επίπληξη, ενώ σε περίπτωση επιβολής προστίμου το κατώτατο ποσό ορίζεται στα 150 ευρώ και το ανώτατο στα 20.000 ευρώ. Ακόμη, άλλη προβλεπόμενη ποινή, ανάλογα με τη βαρύτητα του παραπτώματος, είναι η επιβολή προσωρινής παύσης άσκησης ιατρικού επαγγέλματος διάρκειας από ένα μήνα έως τρία έτη. Οριστική παύση επιβάλλεται σε βαριά παραπτώματα που αποτελούν κακουργήματα ή σε περίπτωση τέλεσης πλημμελημάτων καθ’ υποτροπή. Η γιατρός στη Λάρισα στις δημόσιες αναρτήσεις της έχει μοιραστεί στο παρελθόν συνεντεύξεις για την πανδημία που έδωσε ο καθηγητής Επιδημιολογίας, Ιατρικής και Στατιστικής του Πανεπιστημίου Στάνφορντ, Γιάννης Ιωαννίδης, ο οποίος όμως είχε δεχτεί επικρίσεις από μέλη της διεθνούς επιστημονικής κοινότητας για τη μεθοδολογία και τα συμπεράσματά του σχετικά με τον νέο κορωνοϊό. Μεταξύ άλλων έχει αναρτήσει δημοσίως και ένα άλλο κείμενο με τον δημοφιλή σε συνωμοσιολογικούς κύκλους συσχετισμό στον τίτλο: «Ο Γάλλος εμπειρογνώμονας που προωθεί τα εμβόλια στα παιδιά είναι πρόεδρος του ιδρύματος Ρότσιλντ».  Ακόμη έχει μοιραστεί και την προτροπή του δικηγόρου Ρόμπερτ Κένεντι, βασικού μέλους της διεθνούς αντιεμβολιαστικής κοινότητας, ο οποίος προτρέπει τους πολίτες να αποφεύγουν τα mRNA εμβόλια. Σύμφωνα με έρευνα του αμερικανικού Κέντρου για την Αντιμετώπιση του Ψηφιακού Μίσους (CCDH), την οποία έχει επικαλεστεί και ο Λευκός Οίκος, ο Κένεντι συγκαταλέγεται στη «δωδεκάδα της παραπληροφόρησης». Πρόκειται για 12 προσωπικότητες που μέσω πολλαπλών προφίλ και σελίδων στις πλατφόρμες κοινωνικής δικτύωσης παράγουν το 65% της αντιεμβολιαστικής προπαγάνδας.  Στις αρχές Ιουλίου η γιατρός μοιράστηκε και το κάλεσμα που απηύθυνε ο καρδιολόγος Φαίδων Βόβολης για κινητοποίηση κατά του υποχρεωτικού εμβολιασμού στην Αθήνα. Από το πρώτο κύμα της πανδημίας ο Βόβολης εκφράζεται κατά του lockdown και σε αναρτήσεις του έχει δηλώσει ότι είναι «ο τελευταίος που θα εμβολιαστεί». Την Τετάρτη έχει κληθεί σε ακρόαση στο πειθαρχικό συμβούλιο του Ιατρικού Συλλόγου Αθηνών, το οποίο θα συνεδριάσει προκειμένου να εισηγηθεί προς τον Πανελλήνιο Ιατρικό Σύλλογο την προσωρινή αναστολή της άσκησης του ιατρικού του επαγγέλματος. Σύμφωνα με την κλήση σε ακρόαση, από τη διοργάνωση συγκεντρώσεων στις οποίες πρωτοστατεί και τις δημόσιες δηλώσεις του περί «πειραματικών εμβολίων», «ενδεχόμενα υφίσταται κίνδυνος και ανάγκη προστασίας για τη δημόσια υγεία».  Στις 15 Ιουλίου το Γαλλικό Πρακτορείο Ειδήσεων (AFP), το οποίο ελέγχει την αξιοπιστία των αναρτήσεων και στο ελληνικό Facebook, επεσήμανε ως παραπλανητική μια δημοσίευσή του, καθώς μεταξύ των φωτογραφιών που είχε ανεβάσει από πορείες κατά του «υποχρεωτικού εμβολιασμού» είχε μοιραστεί και μία (με μεγάλο πλήθος διαδηλωτών) που διαπιστώθηκε ότι ήταν τραβηγμένη δέκα χρόνια νωρίτερα, από την περίοδο της οικονομικής κρίσης του 2011. Μετά την επισήμανση της ανάρτησης, η συγκεκριμένη εικόνα κατέβηκε, το συνοδευτικό κείμενο όμως είχε ήδη ξεπεράσει τις 2.000 κοινοποιήσεις. Στις 24 Ιουλίου σε ομιλία του στο Σύνταγμα, περιστοιχισμένος από άντρες με λευκά μπλουζάκια και ομοιόμορφη εμφάνιση που παρέπεμπαν σε ομάδα φύλαξης, ο Βόβολης ξεκινούσε την ομιλία του λέγοντας: «Δεν μας ενδιαφέρουν οι κάλπες, με τις κάλπες θα ασχοληθεί κάποιος μόνο στις εκλογές». Ωστόσο έχει ήδη ιδρύσει κόμμα πατώντας στις αντιδράσεις πολιτών αρχικά απέναντι στη χρήση μάσκας και έπειτα στον «υποχρεωτικό εμβολιασμό». Στην ιστοσελίδα του μάλιστα λέει ξεκάθαρα ότι στόχος του είναι η είσοδος στη Βουλή και «η διεκδίκηση της διακυβέρνησης της χώρας». Λίγες ημέρες νωρίτερα σε βίντεό του καλούσε σε συσπείρωση όλες τις «πατριωτικές», όπως τις χαρακτήρισε, ομάδες που συμμετέχουν σε παρόμοιες κινητοποιήσεις. Η όποια συνεργασία πάντως διαφορετικών ομάδων στις αντιεμβολιαστικές πορείες (όπου έχει αποδειχθεί ότι έχουν ισχυρή παρουσία και ακροδεξιές εξτρεμιστικές οργανώσεις) φαίνεται πως δεν είναι ανέφελη. Τις τελευταίες ημέρες σε βίντεο που έχουν αναρτηθεί στα μέσα κοινωνικής δικτύωσης γίνεται λόγος για διαμαρτυρίες στις οποίες «κάποιοι προσπαθούν να φτιάξουν πολιτικά προφίλ».  Ο Γιάννης Παπαδόπουλος γεννήθηκε το 1984 στο Κιλκίς. Σπούδασε δημοσιογραφία στο Αριστοτέλειο Πανεπιστήμιο Θεσσαλονίκης και έκανε το μεταπτυχιακό του στο Emerson College της Βοστώνης στην έντυπη δημοσιογραφία και τα πολυμέσα. Εργάστηκε στην εφημερίδα Αγγελιοφόρος (2004-2007), στα ΝΕΑ και τον Ταχυδρόμο ως ανταποκριτής από τις ΗΠΑ (2008-2010) και ως ρεπόρτερ στην Αθήνα (2010-2014). Ρεπορτάζ του έχουν δημοσιευτεί στη γερμανική έκδοση της εφημερίδας Le Monde Diplomatique. Από το 2014 είναι δημοσιογράφος στην Καθημερινή στο ερευνητικό και στο ελεύθερο ρεπορτάζ. Έχει εργαστεί σε εκπομπές ερευνητικής δημοσιογραφίας στον ΑΝΤ1 και στην ΕΡΤ. Το 2016 επιλέχθηκε ως φιναλίστ για το Special Award του European Press Prize και το 2017 κέρδισε το 3ο βραβείο έντυπου ρεπορτάζ στο EU Migration Media Award.  Τελευταία άρθρα:"
kathimerini.gr,https://www.kathimerini.gr/society/561446635/theodoridoy-pros-antiemvolastes-tha-katanoisoyn-to-lathos-otan-katalixoyn-sta-nosokomeia/,Κοινωνία,Θεοδωρίδου προς αντιεμβολιαστές: Θα κατανοήσουν το λάθος όταν καταλήξουν στα νοσοκομεία,2021-07-26T18:51:38+03:00,"
Newsroom","Αυστηρό μήνυμα προς τους αρνητές των εμβολίων έστειλε η πρόεδρος της Εθνικής Επιτροπής Εμβολιασμών Μαρία Θεοδωρίδου. Ερωτηθείσα σχετικά είπε: «Στους αντιεμβολιαστές δεν θα έλεγα τίποτα διότι δεν έχουν αυτιά να ακούσουν. Νομίζω πως τους έχουμε δώσει πάρα πολύ χώρο και αν υπάρξουν συνέπειες από τις συναθροίσεις που κάνουν για τη διαμαρτυρία, πιστεύω ότι κάποιοι θα κατανοήσουν πόσο λάθος ήταν όταν βρεθούνε στα νοσοκομεία». Διαβάστε: Ο ηλικιακός χάρτης του εμβολιασμού Δείτε τις δηλώσεις  Από την πλευρά του, ο γενικός γραμματέας Πρωτοβάθμιας Φροντίδας Υγείας, Μάριος Θεμιστοκλέους, ζήτησε την τιμωρία των γιατρών που προωθούν τον αντιεμβολιασμό μέσω μηνυμάτων παραπληροφόρησης. Τους χαρακτήρισε «τσαρλατάνους» και κάλεσε τα συντεταγμένα όργανα να εφαρμόσουν τη νομοθεσία. Ο κ. Θεμιστοκλέους αναφέρθηκε στο τι συνιστά προσωπική άποψη ή ελευθερία έκφρασης και τι συνιστά ιατρική και χρησιμοποίησε σκληρή γλώσσα: «Όσον αφορά τους αντιεμβολιαστές, θα πρέπει να διακρίνουμε δύο πράγματα: Το ένα είναι η συμμετοχή γιατρών και οι διαφορετικές απόψεις γιατρών οι οποίοι συμμετέχουν σε αυτό το αντιεμβολιαστικό κίνημα. Εδώ δεν είναι θέμα ελευθερίας, ούτε Δημοκρατίας, ούτε η ελεύθερη έκφραση της άποψης οποιουδήποτε. Κάποιος, ο οποίος είναι υγειονομικός ή επιστήμονας, είναι υποχρεωμένος με βάση την ιατρική δεοντολογία και με βάση τη νομοθεσία της Ελληνικής Δημοκρατίας, αλλά και σε οποιαδήποτε ευνομούμενη χώρα του κόσμου, να ακολουθεί διάφορους κανόνες». Και συνέχισε: «Η ιστορία τους έχει ονοματίσει τσαρλατάνους». Ο ίδιος επισήμανε ότι σε μια πολύ μεγάλη δυσκολία όπως ένα πρόβλημα υγείας, μπορεί «κάποιος να το εκμεταλλευτεί αυτό και να εκφράσει μια διαφορετική άποψη. Η διαφορετική άποψη σε ένα επιστημονικό πεδίο, που δεν είναι πολιτικό, δεν έχει κανένα έρεισμα, κανένα δημοκρατικό δικαίωμα ή ελευθερία έκφρασης. Είναι υποχρέωση των συντεταγμένων οργάνων της Πολιτείας, να αποσιωπήσουν, να περιθωριοποιήσουν και να τιμωρήσουν τους γιατρούς». «Ο εμβολιασμός είναι αναφαίρετο δικαίωμα οποιουδήποτε. Είτε θέλει να εμβολιαστεί είτε όχι, είναι μια άλλη συζήτηση. Είναι πολύ δύσκολο να πείσουμε τους αντιεμβολιαστές. Αλλά ειδικά οι γιατροί οι οποίοι εκπέμπουν ένα μήνυμα παραπληροφόρησης, και είναι ξεκάθαρο, δεν είναι θέμα ιατρικής άποψης, υπάρχουν όργανα. Ο καθένας δε μπορεί να ασκεί την ιατρική όπως θέλει. Αυτά είναι στα πλαίσια κάποιου ο οποίος είναι τσαρλατάνος και είναι υποχρέωση των συντεταγμένων οργάνων να εφαρμόσουν τη νομοθεσία», κατελήξε. Διαβάστε: Ανοίγει την Παρασκευή η πλατφόρμα για τον εμβολιασμό των 12 έως 15 ετών "
kathimerini.gr,https://www.kathimerini.gr/opinion/561438034/antiemvoliastes-kai-ekklisia/,Απόψεις,Αντιεμβολιαστές και Εκκλησία,2021-07-18T20:54:33+03:00,"
Πάσχος Μανδραβέλης","Τους ρασοφόρους στη σύναξη των αντιεμβολιαστών την περασμένη Τετάρτη (14.7.2021) τους είδαμε. Αναφερόμαστε σε ρασοφόρους και ουχί σε ιερείς ή μοναχούς, διότι το ράσο δεν κάνει τον παπά. Δεν μπορούμε να ξέρουμε αν οι έξαλλοι με τον σταυρό στο χέρι –οι οποίοι έπιασαν πρώτο στασίδι εκεί όπου στήθηκαν οι κάμερες– έχουν κάποια σχέση με την Εκκλησία. Μπορεί να ήταν αχειροτόνητοι, δηλαδή απλοί μασκαράδες με την κυριολεκτική σημασία της λέξης. Ετσι κι αλλιώς στην Ελλάδα σήμερα –όπως απέδειξε ο βιτριολιστής της Ιεράς Συνόδου ή ο βιαστής του Αγρινίου– οποιοσδήποτε μπορεί να γίνει παπάς, αλλά (χειρότερα) οποιοσδήποτε μπορεί να παραστήσει τον παπά. Είναι γνωστή –μέσω YouTube– η δράση του «πατέρα» Κλεομένη, που στο όνομα της πίστης κλωτσούσε ΑΤΜ, βεβήλωσε μνημείο του Ολοκαυτώματος κ.ά. Η Ιερά Σύνοδος ξεκαθάρισε ότι «το πρόσωπο αυτό δεν είναι ούτε μοναχός, ούτε κληρικός της ορθοδόξου Εκκλησίας της Ελλάδος. Αποδοκιμάζουμε τις παράνομες πράξεις του ως απολύτως άσχετες με τον Λόγο αγάπης και πραότητας του Κυρίου ημών Ιησού Χριστού και δηλώνουμε την συμπαράστασή μας προς όσους πλήττονται από τις ενέργειές του» (19.7.2017). Ο ίδιος τώρα, αφού αποφυλακίστηκε, εμφανίζεται πάλι στο YouTube ως αρνητής του εμβολίου. «Χάραγμα του 666», λέει ότι είναι τα εμβόλια. Η Εκκλησία, μετά τα τσαλιμάκια του πρώτου καιρού και τις ανοησίες που ακούσαμε από χείλη αρχιερέων ότι «διά της μετάληψης ο ιός δεν κολλάει», κινείται πλέον προς τη λογική κατεύθυνση. Ο Αρχιεπίσκοπος και πολλοί μητροπολίτες μιλούν ανοιχτά υπέρ των εμβολίων, με τον Μεσσηνίας Χρυσόστομο να δηλώνει ότι αμαρτάνουν όσοι συνειδητώς δεν εμβολιάζονται. Σωστό. Αν δεν είναι καταδικαστέο από κάθε Θεό να θέτει κάποιος σε θανάσιμο κίνδυνο τον εαυτό του και τους συνανθρώπους του, να αυτοκτονεί και να σκοτώνει, τότε τι είναι αμαρτία; Να στραβοκοιτάξει τον πλησίον του; Υπάρχει μάλιστα και σαφές προηγούμενο. Οπως ανέσκαψε και θύμισε ο πρώην υπουργός και δημοσιογράφος κ. Γιάννης Μιχελάκης: «Με την εγκύκλιο 2997 “περί δαμαλισμού και αναδαμαλισμού επί της νόσου ευλογίας” η Ιερά Σύνοδος [του 1864] χαρακτήριζε ως θανάσιμο αμάρτημα την άρνηση στον εμβολιασμό. Αναφερόταν χαρακτηριστικά στην εγκύκλιο εκείνη, για τους αρνητές, ότι “διαπράττουσι θανασίμου αμαρτήματος, γίνονται αυτόχειρες, ή ανάπηροι το σώμα και καταστρέφουσι προσέτι ιδίαις αυτών χερσίν τα ίδια αυτών φίλτατα, και ούτω καθιστάμενοι υπεύθυνοι ενώπιον Θεού και ανθρώπων, επισύρουσιν εις εαυτούς την θείαν οργήν”. Και ακόμα ότι “γίνονται υπόδικοι της αιωνίου κολάσεως και τιμωρητέοι και εν τω νυν αιώνι και εν τω μέλλοντι”» (News 247, 14.7.2021). Τώρα είναι η ευκαιρία για την επίσημη Εκκλησία να κάνει πολύ περισσότερα. Θα μπορούσε να εκδώσει μια εγκύκλιο που να διαβαστεί σε όλους τους ναούς της χώρας καλώντας τους πιστούς να εμβολιαστούν. Επειδή οι ιερείς, διάκονοι, νεωκόροι έρχονται σε συχνή επαφή με ευάλωτες ομάδες, να ζητήσει τον εμβολιασμό τους, μια και η κυβέρνηση δεν τολμά να θεσμοθετήσει ό,τι κάνει με τους εργαζόμενους σε δομές πρόνοιας. Ετσι η Εκκλησία θα έχει πολλαπλό όφελος. Θα σώσει ζωές, πείθοντας τους παραπλανημένους από διάφορους που για ίδιον όφελος καπηλεύονται την πίστη των ανθρώπων, θα υπογραμμίσει τη διακριτή θέση της από τους ψεκασμένους, που υποδύονται τους θεοσεβούμενους, και θα έχει να λέει για τον εκπαιδευτικό ρόλο της, αυτόν που διεκδικεί για το παρελθόν της.  Τελευταία άρθρα:"
kathimerini.gr,https://www.kathimerini.gr/politics/561435706/voridis-na-parei-kathari-thesi-o-syriza-apenanti-stoys-antiemvoliastes/,Πολιτική,Βορίδης: Να πάρει καθαρή θέση ο ΣΥΡΙΖΑ απέναντι στους αντιεμβολιαστές,2021-07-16T13:04:21+03:00,"
Newsroom","Κ. Ζαχαριάδης: Να αποσύρετε τον διχαστικό λόγο σας  Να πάρει καθαρή θέση απέναντι στους αρνητές του εμβολίου και «να πάψει να ψαρεύει σε θολά νερά», κάλεσε τον ΣΥΡΙΖΑ-ΠΣ ο υπουργός Εσωτερικών, Μάκης Βορίδης, στο πλαίσιο συζήτησης επίκαιρης ερώτησης του βουλευτή της αξιωματικής αντιπολίτευσης Κώστα Ζαχαριάδη, με θέμα «Επιλογή Διοικήσεων στον Δημόσιο Τομέα». Ο υπουργός ανέφερε ότι η κυβέρνηση έχει καθαρή θέση και τάσσεται υπέρ της υποχρεωτικότητας των εμβολιασμών σε ορισμένες επαγγελματικές ομάδες, και ο ΣΥΡΙΖΑ-ΠΣ πρέπει να απαντήσει στο ερώτημα εάν θα έχουν κύρωση αυτοί που δεν πρόκειται να συμμορφωθούν. Όπως σημείωσε ο κ. Βορίδης, «εμείς είπαμε καταρχήν ότι η κύρωση είναι η αναστολή εργασίας. Το τι σημαίνει η αναστολή, το τι σημαίνει ότι δεν θα του καταβάλλεται μισθός, το τι σημαίνει ότι βρίσκεται σε παραβίαση των νομικών υποχρεώσεών του και άρα της εργασιακής του σχέσης, όλο αυτό θα εξειδικευτεί νομικά» πρoσέθεσε. Απευθυνόμενος στον κ. Ζαχαριάδη, είπε ότι το κόμμα του είδε πως «μαζεύτηκαν έξω (από τη Βουλή) κάτι αντιεμβολιαστές, και ότι πρέπει να απευθυνθείτε σε αυτό το εκλογικό Σώμα, όσο μικρό όσο είναι. Και προσπαθείτε να πατήσετε σε δύο βάρκες». Οι αντιεμβολιαστές είναι «δικοί σας φίλοι» σχολίασε ο κ. Ζαχαριάδης, επικρίνοντας την κυβέρνηση ότι αντί να πείσει «όσους δεν έχουν αποφασίσει να εμβολιαστούν και το ψάχνουν», τους τρομοκρατεί και τους απειλεί με απόλυση. Αυτόν τον διχαστικό, τρομοκρατικό και φοβιστικό λόγο «να τον αποσύρετε», κάλεσε την κυβέρνηση ο κ. Ζαχαριάδης. Πρότεινε, μάλιστα, «να κάνουμε ενημέρωση μαζί», «να δείξουμε στον κόσμο τι τραβά κάποιος που δεν μπορεί να σηκωθεί από το κρεβάτι να πάει τουαλέτα, που δεν μπορεί να ανέβει τα σκαλιά…». «Δεν είναι μόνο να λένε τα μίντια πόσο Μωυσής είναι ο πρωθυπουργός», τόνισε ο κ. Ζαχαριάδης και κατέληξε: «Εάν έχετε κάποιο φετίχ με τις απολύσεις, αυτό δεν [πρέπει] να ξεσπάσει πάνω στην κοινωνία». Απαντώντας στην ερώτηση του κ. Ζαχαριάδη σχετικά με την εφαρμογή του τελευταίου νόμου για την επιλογή διοικήσεων στους δημόσιους οργανισμούς, ο κ. Βορίδης είπε ότι εφαρμόζεται πλήρως από τον Οκτώβριο του 2020. Ενημέρωσε, συγκεκριμένα, ότι το ΑΣΕΠ έχει εκδώσει και αναρτήσει 4 προσκλήσεις εκδήλωσης ενδιαφέροντος, (1) Για τον εκτελεστικό πρόεδρο του ΕΟΠΠΥ: Η διαδικασία βρίσκεται στο στάδιο της εξέτασης των 14 υποβληθεισών ενστάσεων κατά των πινάκων προεπιλογής, (2) για την επιλογή του προέδρου ΔΣ – Γενικού Διευθυντή του ΑΠΕ-ΜΠΕ: Αυτή η διαδικασία έχει ολοκληρωθεί με την ανάρτηση του πίνακα των τριών υποψηφίων και την αποστολή αυτού στον εποπτεύοντα το Πρακτορείο, υφυπουργό στον πρωθυπουργό, Θεόδωρο Λιβάνιο, (3) για την επιλογή του πρόεδρου του ΝΑΤ: Η διαδικασία είναι στο στάδιο υποβολής αιτήσεων συμμετοχής εκ μέρους ενδιαφερομένων με προθεσμία υποβολής αιτήσεων και δικαιολογητικών 30/6-19/7/2021, και (4) για την επιλογή του προέδρου και αντιπροέδρου ΟΠΕΚΕΠΕ: Έχει οριστεί προθεσμία υποβολής αιτήσεων και δικαιολογητικών από 12/7 έως 30/7. Εκτός από αυτές, συνέχισε ο κ. Βορίδης, έχουν περιέλθει στο ΑΣΕΠ αιτήματα 44 φορέων για την έκδοση πρόσκλησης ενδιαφέροντος για την επιλογή 69 προσώπων ως προέδρων, αντιπροέδρων, διοικητών αναπληρωτών διοικητών κ.λπ. Ο νόμος εφαρμόζεται και το ΑΣΕΠ κάνει ό,τι μπορεί, ανέφερε ο κ. Βορίδης, καταθέτοντας τον προβληματισμό του για τον όγκο που θα έχει να αντιμετωπίσει η Αρχή όταν θα πρέπει να αντιμετωπίσει ανάλογες διαδικασίες για «χιλιάδες, ανεξαρτήτως μεγέθους» οργανισμούς του Δημοσίου: «Σε αυτό το διοικητικό βάρος μπορεί να αντεπεξέλθει το ΑΣΕΠ; Όταν για μια θέση υποβάλλονται πολλές υποψηφιότητες; Πρέπει να ανοίξει συζήτηση, να βρεθεί ένας τρόπος ώστε η διαδικασία να επιταχυνθεί και να γίνει αποτελεσματική [..] Όταν θα λήγουν οι θητείες, και θα αρχίσουν να έρχονται χιλιάδες αιτήσεις, το ΑΣΕΠ δεν έχει την υποδομή να ανταπεξέλθει, ούτε μπορούμε να κάνουμε γιγαντιαία την υποδομή του ΑΣΕΠ», επεσήμανε ο υπουργός Εσωτερικών. Από την πλευρά του, ο κ. Ζαχαριάδης κατηγόρησε την κυβέρνηση για ασυνέπεια λόγων και έργων σημειώνοντας πως προεκλογικά έλεγε ότι θα προχωρήσει σε αποκομματικοποίηση του Δημοσίου και μετεκλογικά στελεχώνει το κράτος με τα «δικά της» παιδιά. «Εάν λέτε ότι, από εκατοντάδες οργανισμούς, έχουν βγει τέσσερις προκηρύξεις, υπάρχει σοβαρό πρόβλημα», είπε ο κ. Ζαχαριάδης. ΑΠΕ – ΜΠΕ "
kathimerini.gr,https://www.kathimerini.gr/opinion/561430054/antiemvoliastes-kai-aganaktismenoi/,Απόψεις,Αντιεμβολιαστές και Αγανακτισμένοι,2021-07-11T21:20:07+03:00,"
Πάσχος Μανδραβέλης","Υπάρχουν δύο αναγνώσεις στην έρευνα της Pulse για τους ανεμβολίαστους, όπως παρουσιάστηκε στον ΣΚΑΪ (7.7.2021). Η μισοάδεια δείχνει έναν σκληρό πυρήνα αντιεμβολιαστών (8%) που δηλώνουν ότι δεν θα εμβολιαστούν «ο κόσμος να χαλάσει», συν κάποιους πιο διαλλακτικούς (5%) που απαντούν ότι «μάλλον όχι». Σύνολο 13%. Υπάρχει και μια δεύτερη, μισογεμάτη, αν τη συγκρίνουμε με τις απαντήσεις του περασμένου Νοεμβρίου: ο σκληρός πυρήνας ήταν διπλάσιος (16%) και ο πιο μαλακός σχεδόν τριπλάσιος (14%). Σύνολο 30%. Το 13% δεν είναι αμελητέο. Ανάγεται σε περίπου ένα εκατ. ανθρώπους, που αν νοσήσουν δεν θα φτάνουν οι εντατικές ολόκληρης της Ευρώπης. Αλλά σίγουρα είναι καλύτερο από το 30% του Νοεμβρίου, τότε που είχε φουντώσει η συζήτηση για τις ελάχιστες παρενέργειες, οι οποίες επειδή ακριβώς ήταν σπάνιες καλύπτονταν εκτενώς από τα ΜΜΕ. Ισχύει πάντα η δημοσιογραφική αρχή ότι: είδηση δεν είναι αν σκύλος δαγκώσει άνθρωπο (αυτό είναι τα ευεργετήματα του εμβολίου), αλλά αν άνθρωπος δαγκώσει σκύλο (αυτό είναι οι παρενέργειες). Η μιντιακή παιδεία όμως είναι ελλιπής, με αποτέλεσμα να νομίζουν πολλοί ότι είναι ο κανόνας τα γεγονότα που καλύπτονται εκτενώς, ακριβώς επειδή είναι σπάνια. Από τη σύγκριση των ποσοστών μπορούμε να βγάλουμε κάποια συμπεράσματα. Το πρώτο είναι πως η επικοινωνιακή καμπάνια αποδίδει. Δεν αναφερόμαστε μόνο στην επίσημη του κράτους, αλλά φορείς, γιατροί, ΜΜΕ, ακόμη και ιεράρχες εξηγούν στον κόσμο ότι πρέπει να εμβολιαστεί. Δεύτερον, το 78% (όσων έχουν εμβολιαστεί ή δηλώνουν ότι μάλλον και σίγουρα θα το κάνουν) σε σύγκριση με το 13% των αρνητών δεν συνιστά «διχασμό». Εχουμε να κάνουμε με μια μειοψηφία λόγω άγνοιας ή δογματικής τύφλωσης. Τρίτον: κίνημα Αγανακτισμένων δεν μπορεί να υπάρξει και αν κάποιοι γραφικοί μαζευτούν σε πλατείες θα προκαλέσουν γέλωτα. Την περίοδο 2010-2015 η κοινωνία πραγματικά διχάστηκε, με τους Αγανακτισμένους να αποτελούν την πλειοψηφία. Αυτό φάνηκε στο δημοψήφισμα: 61% όχι, 39% ναι. Το μόνο κοινό στοιχείο των Αγανακτισμένων με τους αντιεμβολιαστές είναι η παρανοϊκή άρνηση της πραγματικότητας. Από εκεί και πέρα αρχίζουν οι διαφορές. Οσοι συγκεντρώθηκαν στο Σύνταγμα τον Μάιο του 2011 είχαν ένα ολόκληρο σύστημα να προπαγανδίζει τις απόψεις τους. Από τον Σαμαρά των Ζαππείων μέχρι τη Χρυσή Αυγή και από τον Χρήστο Παπουτσή του ΠΑΣΟΚ μέχρι τον Τσίπρα και τους αναρχικούς. Είχε απομείνει ένα ελάχιστο μέρος του ΠΑΣΟΚ να ψιθυρίζει ότι δεν υπάρχει άλλος δρόμος για την οικονομική πανδημία.  Μετά υπήρχαν οι δημοσιογράφοι. Στη μοναδική ποσοτική έρευνα που έγινε (Στ. Πουλακιδάκος, «Προπαγάνδα και δημόσιος λόγος: Η παρουσίαση του μνημονίου από τα ελληνικά ΜΜΕ») οι δημοσιογράφοι εμφανίστηκαν πιο αντιμνημονιακοί από τους πολιτικούς: «Οι αναφορές των πολιτικών “μοιράζονται” σχεδόν ανάμεσα στις θετικές και τις αρνητικές συνέπειες του μνημονίου (47% και 53% αντίστοιχα), ενώ οι δημοσιογράφοι επιμένουν σημαντικά περισσότερο στις αρνητικές συνέπειες του μηχανισμού στήριξης (73,8%)». Μόνο το 44,9% από τις δηλώσεις των πολιτικών δημιουργεί κλίμα αδιεξόδου-φόβου, ενώ των δημοσιογράφων 70,6%. «Η γενικότερη λογική της δημόσιας περί του μνημονίου συζήτησης υπήρξε εγγενώς αντιμνημονιακή, γεγονός που οφείλεται πρωτίστως στην ατζέντα που διαμόρφωσαν τα ίδια τα Μέσα…».  Τελευταία άρθρα:"
